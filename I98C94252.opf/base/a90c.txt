#/ /A Shtsa rYo du mba ra sya hr-i Shta bananA ma bha TTA ra ka gu ru sa rba dznya darsha naMm nydzu gho Sha bi da kr-i pendrA na nda shA sa na dhA dza shrI bha dra sya bi
mo kSha saM kShe pa bi ha ra ti sma//#/ /rje btsun bla ma thams cad mkhyen cing gzigs pa 'jam dbyangs mkhyen brtse'i dbang po kun dga' bstan pa'i rgyal mtshan dpal bzang
po'i rnam thar mdor bsdus pa ngo mtshar uu dumba ra'i dga' tshal ces bya ba bzhugs/ /

/ /di na kr-i du da ya ba rNNa dhA raiH ma no dznyaM ku mA raH yu baM bya nydza naM tsi tra rA dzwI ba puH bi la pi ta ba ra bhU ta ba kta bya nU na sya bA dI shwa ro la kShi
mA ngga mba tI bA tsa naM// /'char kha'i nyin byed mdangs 'dzin yid 'ong gzhon nu'i lang tsho mtshan dpe'i gzi 'bar sku/ /brjod med brjod pa'i mchog gyur smra ba kun gyi
dbang phyug yan lag 'bum ldan gsung / /

/ /bi ma la ma ku ra saM bi de pA rshwa ya rdznye ya mU rti ssa ma sto da yA saM ka raM tsi tta kaM dza ya ni khi la pi tA ba bhU bA pi dzi tpu tra mA yA spr-i hA ma nydzu
nA tho tta raiH pA la tu/ // /ye shes me long sgrib bral ngos su shes bya'i gzugs brgya ma 'dres 'char ba'i thugs/ /rgyal kun yab tu gyur kyang rgyal sras sgyu 'phrul la
chags 'jam mgon bla mas skyongs/ /

blo 'das 'od gsal chos sku'i mkha' dbyings su/ /nges pa lnga ldan longs spyod sprin bkod de/ /rnam rol bsam las 'das pa rdo rje'i gar/ /dus gsum sgyur mdzad padma saM bha rgyal/
/gzhon nu bum skur gdod nas byang chub kyang / /srid mtsho skems mdzad thugs rje nyin byed stobs/ /shin tu bdo bas 'pho chen dwangs ma'i skur/ /rtag bzhugs dri med
bshes gnyen snying dbus rol/ /gangs ljongs pre ta kun dkris mun gling du/ /rgyal bstan snang chen 'dren pa'i shing rta mchog /chos rgyal khri lde khu dbon ye shes kyi/ /rol
rtsal sna tshogs bcas la dad phyag 'tshal/ /tshur mthong blo yi yul las rab 'das pa/ /gcig dang tha dad gang 'dul der ston pa'i/ /ye shes sgyu ma'i rol gar ji snyed par/
/ngo mtshar dang ba chen pos snying nas 'dud/ /nam mkha'i mtha' bzhin bsam gyis mi khyab la/ /rgya mtsho'i gting bzhin blo yis mi dpog pa/ /'phags pa'i rnam thar 'phags
pa kho na'i yul/ /phyogs mthong tsam yang so skyes brjod par dka'/ /'on kyang bu ga'i nam mkhas mkha' dbyings dang / /chu thigs gcig gis chu gter ro shes ltar/ /dam pa'i
spyod tshul cha shas mthong bas kyang / /mos ldan thar pa'i sa bon skyed par 'gyur/ /'brel tshad don dang ldan pa'i skyes bu rnams/ /mtshan dang yon tan yid la shar bas
kyang / /srid dang ngan 'gro'i sgo bcad byang chub kyi/ /myu gu bskrun par mdzad pa chos nyid yin/ /khyad par dus gsum sangs rgyas bskal mang du/ /bsnyen bkur byas las bla
ma lan gcig tsam/ /mnyes pa sgrub pa mchog tu bsngags pa'i phyir/ /nus dang

'tshams par brjod 'di'ang don ldan nyid/ /mkhas pa'i rnam dpyod brtsam pa'i nyams 'gyur gyis/ /dben yang rang nyid tshogs chen gsog pa dang / /mos ldan dag gis bskul ba don
yod phyir/ /zol med drang po'i rnam thar spro bas gleng / /de'ang 'di ltar rjes su thos te/ rje btsun thams cad mkhyen gzigs dmigs pa med pa'i thugs rje'i gter chen po dang
ldan pa 'di/ rgyal ba kun gyi ye shes kyi mdzod 'dzin pa 'jam dpal gzhon nur gyur pa'i ye shes kyi rol pa las shar bar yongs su grags pa'i phyir/ 'phags chen de'i rnam
'phrul dang spyod yul ni sa bcu'i dbang phyug rnams kyis kyang bsam gyis mi khyab ste/ 'phags pa phal po che las/ byang chub rgya mtsho rab brnyes gyur nas ni/ /sems can
rgya mtsho rab tu smin bya'i phyir/ /byang chub sems bskyed rgya mtsho ston mdzad cing / /mi 'grib spyod pa rgya mtsho kun tu ston/ /bde gshegs rnams kyi rnam 'phrul de
'dra'o/ /zhes gsungs pa ltar/ thog ma med pa'i dus nas chos thams cad kyi dbyings su mngon par rdzogs par sangs rgyas te spros pa thams cad dang bral ba'i chos kyi sku shes
rab kyi pha rol tu phyin pa las g.yo ba med bzhin du/ mtha' dang mu med pa'i sems can 'khrul pa'i gzhan dbang du gyur pa rnams kyi khams la mngon par gzigs te dmigs pa
med pa'i thugs rje chen po'i rang rtsal longs spyod yongs su rdzogs pa'i sku dang zhing khams rgya mtshor mngon par bkod/ de dag gi gdul bya 'dul byed kyi rnam par 'phrul
pa'ang mtha' gcig tu ma nges shing gang la gang 'dul gyi sgyu 'phrul rol gar mtha' yas par bsgyur nas dus gsum rtag pa rgyun gyi 'khor lor 'gro ba gcig gi don du'ang

bskal pa mang por 'khor ba na gnas pa la skyo ba rdul tsam yang mi mnga' bas don mdzad pa'i tshul bsam gyis mi khyab ste/ dkon mchog sgron me'i mdo las/ de dag snyan dngags
mkhan rgyal snyan dngags sbyor/ /gar mkhan rnga mkhan gyad dang rol mo mkhan/ /bzhag mdzes rgyan phreng thogs shing gar byed dang / /sgyu ma mkhan po gzugs mang kun tu ston/
/grong pa grong dpon kha lo sgyur bar 'gyur/ /de bzhin ded dpon tshong dpon khyim bdag 'gyur/ /rgyal po blon po 'dun 'don pho nya dang / /sman pa 'jig rten bstan bcos
cho ga mkhan/ /de dag dgon par ljon shing chen por 'gyur/ /sman dang rin chen mi zad gter rnams dang / /yid bzhin nor bu 'dod sbyin sdong po dang / /lam gol dong ba rnams
la lam ston 'gyur/ /zhes gsungs pa ltar/ /phyogs bcu'i 'jig rten gyi khams rab 'byams rnams su gcig car du'ang mdzad pa bcu gnyis kyi tshul ston pa mchog gi sprul pa'i
sku dang / byang sems nyan rang paNDi ta grub pa rig 'dzin dge sbyong 'khor los sgyur ba'i rgyal po rgyal phran blon po bram ze khyim bdag /bya dang ri dwags la sogs pa
skye ba sprul pa'i sku dang / bzo gnas bco brgyad sogs kyis phan pa sgrub pa bzo sprul pa'i sku dang / yid bzhin gyi nor bu/ sman dang zas gos/ ri bo ljon shing / gru gzings
zam pa sogs bem po'i gzugs su sprul nas sems can rnams la 'phral dang yun du phan bde ster bar mdzad pa ni/ sgyu 'phrul rgyas pa las/ thugs rje chen po'i byin rlabs kyis/
/phyogs bcu'i 'jig rten rdul snyed du/ /rgyal ba'i phrin las bsam mi khyab/ /sku gsungs thugs dang yon tan

dang / /lhun gyis grub pa'i phrin las kyis/ /gdul bya rnams ni chud mi gson/ /ngan song sbyong zhing byang chub zhing / /ye shes tshogs rdzogs kun tu ston/ /ces gsungs pa ltar
las/ re zhig gdul bya phyogs re'i mig can gyi blo yis mthong tshul dang sbyar te/ rje bla ma 'di nyid kyi rnam par rol pa du mar bstan nas 'phags pa'i yul dang gangs
can gyi ljongs 'dir sangs rgyas kyi bstan pa spel cing mgon med kyi 'gro ba grangs las 'das pa thar pa dang byang chub chen po'i go 'phang du dbugs dbyung bar mdzad pa'i
skyes pa rabs kyi phreng ba tshar du dngar ba rdo rje'i lung dang rje rin po che nyid kyis dgos pa'i dbang gis skabs su babs pa na sngon gnas rjes dran tshul gyis gnas dus
mdzad pa sogs gtan tshigs dang 'brel ba'i lo rgyus yid ches ngo mtshar can thor bur gsungs pa rnams las gtso che ba'i rigs mtshan tho tsam bkod na/ 'phags pa'i yul du a
ti'i bstan pa'i bdag po sprul pa'i sku mchog dga' rab rdo rje'i rgyal tshab 'jam dpal grub pa'i slob dpon 'jam dpal bshes gnyen/ paN chen lnga brgya'i dbus na mkhas pa'i
khyu mchog tu grags shing rtsol med kyi theg pa'i lam las 'ja' lus 'pho ba chen po'i sku brnyes pa paN chen bi ma la mi tra/ theg mchog dbu ma'i shing rta legs ldan 'byed
kyi skye ba phyi ma 'khor lo sdom pa dngos su grub pa'i rdo rje dril bu pa/ mkhas mchog dbyig gnyen sogs bsten nas gzhung lugs rgya mtsho'i pha rol tu son pa'i paNDi ta
sgo mtha' yas pa'i blo gros/ grub chen sha ba ri pas rjes su bzung ste mchog gi dngos grub brnyes pa paN chen nags kyi rin chen la sogs pa rnams dang / bod

gangs can gyi ljongs su mkhan slob rnam gnyis gtsos lo paN brgya rtsa brgyad zhal 'dzom par mdzad nas bstan pa'i gzhi ma gtsug lag khang bzhengs/ bstan pa'i rtsa ba dge 'dun
gyi sde btsugs/ bstan pa dam pa'i chos sde snod gsum bsgyur bshad 'chad nyan sgom sgrub kyis gtan la phab par mdzad pa'i thub bstan nyin byed gsar du 'dren pa'i shing rta
chen po chos rgyal khri srong lde'u btsan/ de nyid kyi sku'i skye ba de ma thag pa lha sras mu tig btsan po'i sras su 'khrungs pa'i skye ba bdun pa bka' 'dus chos kyi
rgya mtsho'i mnga' bdag rgyal sras lha rje mchog grub rgyal po/ khu dbon de gnyis las gcig las du mar 'phrul pa'i tshul gyis chos rgyal chen po'i sku gsung thugs yon tan
phrin las kyi rnam 'phrul lnga/ rgyal sras lha rje nyid gter ston rkyang pa'i skye ba bcu gsum byon pa rnams 'og tu 'chad par 'gyur la/ bstan pa phyi dar gyi skabs su 'od
dpag med dngos jo bo rje dpal ldan a ti sha'i thugs sras nag tsho lo tsA ba tshul khrims rgyal ba/ spyan ras gzigs dang rnam dbyer med pa'i byang chub sems dpa' bka' gdams
bstan pa'i chu mgo 'brom ston rgyal ba'i 'byung gnas/ rje btsun mi la'i thugs sras gsang ba'i bdag po dang dbyer med cing sku dngos kyis mkha' spyod du gshegs pa ras chung
rdo rje grags pa/ rgyal bas dge slong 'tsho byed ces mdo sde gsum nas lung bstan pa bka' brgyud bstan pa'i mnga' bdag dwags po lha rje zla 'od gzhon nu/ dpal ldan sa
skya pa'i 'jam dbyangs bdun brgyud du byon cing bod yul rdo rje 'dzin pa kun gyi gtsug rgyan rje btsun grags pa rgyal mtshan/ sar gnas kyi 'phags pa chen po'i rnam thar
ma sbas gsal bar ston pa khams gsum

chos kyi rgyal po blo gros rgyal mtshan/ kun bzang gdod ma'i mgon po'i dgongs pa'i gsang mdzod la rang dbang sgyur bas 'od gsal rdo rje snying po'i bstan pa'i shing rta pa
'gran zla dang bral ba klong chen rab 'byams bzang po/ rje rin po che blo bzang grags pa'i dpal gyi nang thugs kyi sras mchog bka' gdams bstan pa'i mnga' bdag phrin las mkha'
ltar khyab pa paN chen dge 'dun grub/ rgyud sde rgya mtsho'i 'byung gnas mkhas mchog bu ston chen po'i chos kyi khri skyong ba zhwa lu mkhyen rab chos rje/ kun mkhyen
dol po pa'i yang srid rang byung gi grub pa'i dbang phyug brtul zhugs cho 'phrul bsam gyis mi khyab pas gdul dka' mtha' dag 'dul ba grub chen thang stong rgyal po/ tshar
chen chos rje'i thugs sras nyi ma ltar grags pa gsang chen slob bshad kyi bstan 'dzin kun gyi phul gyur gnas gsar ba 'jam dbyangs mkhyen brtse'i dbang phyug /dpal ldan
brang ti'i gdung rigs las byon pa'i ngor chen rdo rje 'chang gi seng ge'i khrir 'khod pa mkhyen brtse nus pa'i bdag nyid byams pa nam mkha' 'chi med/ rdzogs pa chen po rang
snang ris med kyi dgongs pa'i mthar son cing byams pa dang snying rje'i ting nge 'dzin rtsal rdzogs pas 'od gsal snying thig gi bstan pas bod khams kun tu khyab par mdzad
pa rig 'dzin 'jigs med gling pa rnams dang / gzhan yang grub pa'i dbang phyug pha dam pa sangs rgyas/ kha chen paN chen gyi thugs sras dpyal a mo gha badzra/ zhi byed
bstan pa'i snang chen snye mdo thams cad mkhyen pa bsod nams dpal ba sogs skyes bu dam pa rnams dang / rgyal dbang thams cad mkhyen pa rang byung rdo rje'i yab tu gyur pa'i
'brug pa'i rtogs ldan zhig dang / gter

chen rdo rje gling pa'i gsang ba'i gzungs ma lho brag nas rdo rje 'tsho bya ba zhig sogs rnal 'byor pho mo sna tshogs pa'i rnam par yang ston pa'i sngon gnas rjes su dran pa
dang / khyad par du chos rgyal khu dbon gnyis kyi skye sprul ni mnga' bdag khri srong nyid nas brtsams te 'phags bod lha yul rnams su skye ba bcu gsum bzhes pa'i bcu bzhi
par nyang ral pa can nyid nub phyogs sangs rgyas kyi zhing padma can du ma chags padma'i spyan du sangs rgyas pa'i gsung sprul gu ru chos kyi dbang phyug sogs rim par
byon par gsungs te thang yig las/ rgyal po khri srong lde'u btsan nyid/ /sku gsung thugs yon phrin las lnga/ /'phrul lnga bsgyur ba'i stobs su 'byung / /zhes sogs gzhan las
kyang de mtshungs mang du 'byung ba dang / thugs sgrub yid bzhin nor bu'i lo rgyus las/ khyad par 'jam dpal sprul pa'i rgyal po ni: yab gcig khri srong skye ba bcu gsum
du: bdag gis byin brlabs gdams pa nyams blangs pasaH gsang sngags nang gi sa lam ma lus bgrod: mngon par byang chub ye shes che brnyes nas: slar yang sku gsung thugs yon
phrin las kyisaH sprul pa grangs can grangs med bsam mi khyab: bod khams mtha' dbus kun tu yang yang 'byung : zab tig nyer lnga khyad par thugs gter lnga: nyi ma 'od zer
spang rje ston pa sogs: smon lam dag pa'i sprul sku rnams kyis bton: bdag gis dbang lung gdams pa'i bka' gtad nas: bla rdzogs thugs gsum sgrub sde brgyad la sogs: snying
po'i bstan pa'i srog rtsa zin pa 'byung : zhes sogs 'byung ba ltar/ chos rgyal khri lde'i rnam 'phrul gtso bo lnga ni/ sku sprul

zab gter sgo 'byed kun gyi spyi mes mnga' bdag nyang ral nyi ma 'od zer/ gsung sprul spyan ras gzigs dngos 'gro 'dul chen po gu ru chos kyi dbang phyug /thugs sprul mkhas shing
grub pa yongs kyi khyu mchog mnga' ris paNDi ta chen po padma dbang gi rgyal po/ yon tan sprul pa me nyag byang pa bdag po bkra shis stobs rgyal mkha' 'gro yongs grub
rtsal/ phrin las sprul pa rtsod dus gangs can skyob pa'i dpal mgon ngag dbang blo bzang rgya mtsho bcas gter kha gsar rnying mang po nas lung bstan mgrin gcig tu gsal ba
dang / sku gsung thugs yon tan phrin las re re la'ang sprul pa lnga phrag re dang de las kyang yang sprul nying sprul du ma 'byung ba rnams kyang dbyings gcig par nges
pas thams cad kyang rje bla ma 'di nyid kyi thugs rje'i rnal rol tu grub pa dang / rgyal sras lha rje ni thang yig las/ sras 'di skye ba yang snga da bar du: bdag gis byin
gyis brlabs pa'i sras yin gsungs: lta ba rdzogs chen padma snying thig dang : yi dam bka' 'dus chos kyi rgya mtsho dang : bla ma bstan gnyis skor gsum la sogs pa: rtsis
sman kun gyi bdag po 'di yin pas: yar klung gter kha 'di la gtad do gsungs: gsang mtshan sngags pa mchog grub rgyal por gsol: zhes sogs dang / gter ston rkyang pa'i skye
ba bcu gsum 'byung : 'gro ba mang po sangs rgyas zhing du 'khrid: snyan pas sa steng thams cad khyab par 'byung : zhes dang / de phyir mchog grub skye ba bcu gsum par: mthong
thos dran reg don dang ldan pa ste: grib mas reg tsam til 'bru tsam zhig nye: ngan song 'gro nges shes kyang mtho ris skyes: dge rgyu nyungs 'bru

tsam zhig sa bon thebs: zhes sogs gsungs pa ltar/ dang por gter 'byin thams cad kyi thog ma mnga' ri glo bo dge skar nas rtsa gsum dril sgrub dngos grub brtan gzigs sogs spyan
drangs pa sangs rgyas bla ma/ gnyis pa bal bod mtshams kyi pUrNa rdza ri nas bla ma bstan gnyis skor gsum sogs spyan drangs pa rgya lo tsA rdo rje bzang po/ gsum pa mang
yul byams pa sprin nas bla rdzogs thugs gsum drag sngags kyi skor sogs bton pa nyi ma seng ge /bzhi pa mon spa gro gcal gyi brag nas chos bon sman rtsis skor rgya cher
bton pa ku sa sman pa padma skyabs sam khu tsha zla 'od/ lnga pa yar 'brog mu tig spa ma gong nas bla rdzogs thugs gsum spyan drangs pa do ban rgya mtsho 'od dang sku'i
bkod pa gcig zur pakshi shAkya 'od kyis brag rdo rje sra brtan nas tshe chu bum pa gter du bzhes/ drug pa bu tshal gser khang nas gur drag dang 'jig rten mchod bstod kyi
skor spyan drangs pa grwa sgom chos kyi rdo rje dang / sku'i bkod pa gcig khyung nag shAkya dar te 'dis kyang chos sman rtsis skor gyi gter mang du bton/ bdun pa yar klung
shel brag padma brtsegs nas bka' 'dus chos kyi rgya mtsho sogs gter kha rgya cher spyan drangs pa yar rje o rgyan gling pa/ brgyad pa zab lung me tshor mkha' 'gro phug
nas bla ma yongs rdzogs kyi chos skor bton pa dol sngags 'chang las 'phro gling pa/ dgu pa gnas gsar mkhyen brtse'i dbang phyug mtshan nyid kyi grwa sar zhugs pa sogs kyi
skyon gyis gter kha rgya cher bzhes ma grub kyang gram pa rgyang nas ngo mtshar gyi gdams pa pusti ka gcig tsam bzhes par grags shing / mnga' ris paN chen yang sku'i bkod
pa gcig tu nges/ bcu pa yar klung shel brag padma brtsegs par rdzu 'phrul gyis byon nas thugs dam zab pa

skor bdun sogs chos rten dam rdzas mang du spyan drangs pa e spe lcogs gar dbang las 'phro gling pa/ bcu gcig pa bdud ri gnam lcags brag nas gu ru zhi drag gi skor sogs zab
gter mang po'i mnga' bdag spu bo ra zhi gter ston padma rig 'dzin nam padma tshe dbang rtsal/ bcu gnyis pa zag med 'ja' tshon phug pa nas rtsa gsum 'chi med dril sgrub gtsos
gter kha mang po'i mnga' bdag o rgyan chos rje gling pa bde ba'i rdo rje rtsal/ bcu gsum pa ni bka' babs chen po bdun gyi shing rta 'dren pa gangs can mkhas grub yongs
kyi gtsug rgyan rje bla ma rin po che padma 'od gsal mdo sngags gling pa nyid do/ /de ltar smos pa de dag kyang la la ni dus mnyam du byon pa dang / 'ga' zhig sku tshe'i
stod smad kyi snga phyi tsam yod pa dang / phal cher gcig rjes su gcig byon pa sogs tshur mthong blos dpyad par dka' ba yod kyang so skye'i rnam par shes pa snga ma 'phos
nas las rlung gis phyi ma'i mngal du tshud pa lta bu las kyi dbang gis khams gsum du skye ba brgyud pa ma yin pa/ 'phags pa'i sa la bzhugs pa rnams smon lam dang snying
rje'i dbang gis gcig dang du ma'i spyod yul las 'das pa'i ye shes sgyu ma'i rol pa gang la gang 'dul cir yang ston pa ni/ nam mkha'i nyi ma gcig nyid sa gzhir chu'i snod
ji snyed pa de snyed du de dang 'tshams pa'i gzugs su shar ba lta bu ste/ rgyud bla ma las/ gang phyir gdul bya dag pa yi/ /chu yi snod ni thams cad la/ /bde gshegs nyi
ma'i gzugs brnyan ni/ /dpag tu med pa gcig car 'char/ /ces dang / mdo sde rgyan las/ de ni gcig car la lar sgo mang brgya nas chos kyi 'khor lo dang / /la lar skye ba mi
snang la lar skye bo'i spyod pa sna tshogs dang /

la lar byang chub thams cad la lar de ni mya ngan 'das ston kyang / /de ni gnas de las kyang rnam par g.yo mi mnga' la thams cad mdzad/ /ces gsungs pa ltar bsam gyis mi khyab
pa'i tshul khong du chud nas yid ches par bya dgos so/ /de las skabs 'dir lha dang bcas pa'i 'jig rten gsum na mtshan gyi rnga bo che snyan par grags pa 'jam dbyangs mkhyen
brtse'i dbang po zhes dus gsum du 'byon par dka' ba'i skyes bu chen po/ skye rgu ma lus pa'i skyabs dang skyob pa gcig pu/ 'brel tshad don dang ldan pa'i phrin las
can/ shes bya'i gnas lnga la chags thogs mi mnga' zhing phyogs las rnam par rgyal ba'i paNDi ta chen po/ mdo sngags gsar rnying ris su ma chad pa'i bstan pa yongs rdzogs
kyi dge ba'i bshes gnyen chen po/ 'dir snang chos brgyad kyi 'ching ba yongs su bcad pas 'khrul pa zhig pa'i dbang phyug chen po/ zhen log dang nges par 'byung ba'i shugs
kyis gang la'ang chags 'dzin spu tsam mi mnga' bas bya btang gi rgyal po/ rig pa dang grol ba'i spobs pa bsam gyis mi khyab pas gdul bya'i tshogs rjes su 'dzin pa la mkhas
pas byang chub sems dpa' chen po/ mkhas pa dang grub par bsnyems pa gang gis kyang spobs pa'i stobs mi chom pas 'jigs bral gyi rdo rje slob dpon chen po/ de nyid bcu'i
mthar son cing rdo rje nang gi sa lam bgrod pas grub pa chen po'i go 'phang brnyes pa de nyid kyi rnam par thar pa'i tshul bsam gyis mi khyab pas ji bzhin pa ni 'phags pa
kho na'i spyod yul las gzhan du ma gyur kyang / skal ba dang ldan pa'i gdul bya rnams gus pa 'phel ba'i slad du rang blos rjes su dpog pa cung zad tsam brjod pa la gsum/
gdul bya thun mong ba'i mthun snang du grub pa'i phyi'i rnam

thar dang / thun mong ma yin pa rje nyid kyi khyad chos su grub pa nang gi rnam thar dang / shin tu thun mong ma yin pa phal pa'i spyod yul las 'das pa gsang ba'i rnam thar
ro/ /dang po la brgyad/ tshad mar gyur pa'i lung las ji ltar bstan pa'i tshul/ thugs bskyed dang smon lam gyi stobs las bsam bzhin skye ba ji ltar bzhes pa'i tshul/ de nas
sangs rgyas kyi bstan pa rin po cher ji ltar zhugs pa'i tshul/ zhugs nas dge ba'i bshes gnyen bsten cing thos bsam ji ltar mdzad pa'i tshul/ de'i don nyams su bzhes nas
mngon par rtogs pa'i yon tan ji ltar brnyes pa'i tshul/ de la bsten nas bstan pa dang 'gro ba'i don ji ltar mdzad pa'i tshul/ zhar byung du bsod nams kyi tshogs sgo du
ma nas ji ltar bsags pa'i tshul/ mthar mdzad pa mthar phyin nas sprul pa'i bkod pa dbyings su thim pa'i tshul lo/ /dang po ni/ dper na bdag cag gi ston pas dus gsum 'dren
pa thams cad las khyad par du 'phags pa'i thugs bskyed de smon lam chen po lnga brgya btab nas mi mjed kyi 'jig rten du rtsod pa'i dus kyi gdul bya rnams bzung bar mdzad
pa ltar/ byang chub sems dpa' snying stobs phul du byung ba rnams kyang ches snyigs ma'i dus kyi sems can gdul dka' ba rnams 'dul ba'i ched du byon pa yin te/ sdud pa las/
dper na bran mo chu chun dbang med rje bo'i dbang / /de bzhin dpa' rnams sems can kun gyi dbang gis 'gro/ /zhes dang / ji skad du/ bdag ni yongs su bzung ba'i 'jig rten
nam/ /mya ngan 'das la spro ba ma mchis te/ /gang dang gang du sdug bsngal gnas rnams su/ /bskal pa rgya mtshor gnas shing phan par bgyid/ /ces rgyud kyi dam

bca' nyer brgyad pa las gsungs pa'i don bzhin/ thub pa'i thugs bskyed smon lam gyi dbang gis zhing khams gzhan na sangs rgyas dang byang chub sems dpas ma thul ba'i sems can
mang po deng sang zhing 'dir skyes nas rgyud ma rungs par gyur pa mtha' dag la thar pa'i sa bon sna re tsam bzhag cing 'khor ba mtha' can mdzad pa'i slad du rang nyid khams
gsum las 'das kyang rnam par grol ba'i zhi bde la mi gzhol bar srid pa'i tshul bzung ba ni/ sdud pa las/ dpa' bo gar spyod shes rab pha rol phyin pa yis/ khams gsum
yang dag 'das la rnam par grol ba'ang min/ /nyon mongs bsal bar gyur kyang skye ba ston par byed/ /rga dang na dang 'chi ba med kyang 'chi 'pho ston/ /ces gsungs pa ltar
gang la gang 'dul gyi rnam 'phrul tshad med pas 'gro ba'i don rgyun mi 'chad pa ni 'phags pa rnams kyi chos nyid yin cing / lhag par rigs gsum mgon po dang / de las kyang
'jam dpal sprul pa'i chos rgyal chen po nyid bod 'bangs rnams la thugs shin tu brtse bas sprul pa'i rnam rol sna tshogs pa yang nas yang du 'byung ba'i tshul sangs rgyas
gnyis pa gu ru padma'i rdo rje'i lung rnams su gsal ba las/ bla ma dgongs 'dus lung bstan bka' rgya mar/ mnga' bdag rje nyid che ba'i yon tan rgyas: dgongs pa yongs rdzogs
rnam par grol gyur nas: mnga' ris gdul bya rjes 'jug la sogs pa: 'gro ba sems can rnams kyi don slad du: sprul pas don mdzad thugs rje'i 'od zer 'phro: rang bzhin thabs
kyis gdul thabs sna tshogs ston: phal cher stod khams bar khams khams smad dang : le le ru bzhi dbu ru la sogs dang :

smon lam dbang gis mtha' 'khob yang 'khob tu: 'gro ba'i don brtson mdzad tshul bsam mi khyab: ces dang / de bzhin sprul pa yang sprul dpag med 'gyed: gang la gang 'dul tshul
gyi gzugs su ston: 'gro ba'i don brtson skyo dub med pa 'byung : gang 'brel thams cad padma can du spyod: ces gsungs pa ltar spyir lung bstan pa dang / bye brag tu mnga'
bdag nyang gi gter lung las/ rtse sgang zhes pa'i ri bo'i mdun: pha waM klu dbang 'khyil ba'i steng: mnga' bdag 'jam pa'i dbyangs zhes 'byung : bcu gsum zab mo'i gter la
spyod: ces sku 'khrungs pa'i gnas sogs gsal bar bstan pa'i lung don 'og nas 'byung / thang yig las/ rtsis kyi lha khang sbas pa'i gter kha ni: mi bzhag 'don pa'i rtags
de bstan nas 'byung : gter ston mdo sngags gling pa zhes bya 'byung : zhes pa'ang padma tshe dbang rgyal po la der grags mod/ las 'phro gling pa snga phyi bzhi tsam byon
pa bzhin bka' thang du lung bstan pa re re la snga phyi ngos 'dzin gnyis gsum re byon pa thams cad tshad mas grub pas 'gal ba med pa ma zad/ tshe dbang rgyal pos lung bstan
pa'i gnas de nas gter bzhes par ma grags shing / rje bla ma'i zab gter rtsa gsum bka' 'dus chos skor de'i gtsug lag khang gi ka zhu'i nang du bzhugs kyang dus thog tu
phebs ma grub pas phyis gtsug lag khang 'jig la nye ba na gter gnas 'phos te de skor gyi brag zhig tu bzhugs pa gsal bar gzigs pa dang / de'i rten gral dam tshig gi rdo rje
khyad par can gter srung gis phyag tu phul 'dug pa dngos su mjal bas mtshon lung 'di'ang rje 'di nyid du grub/ o rgyan gling pa'i zung

mkhar rdo'i mchod rten gyi gter ma thugs rje chen po ye shes 'od mchog gter lung las/ ma 'ongs chos kyi bdag po de nyid kyang : shar gyi phyogs nas 'brug gi lo pa 'byung :
rang nor spyod pas bstan pa'i me ro gso: zhes 'byung / de'i don ni bka' 'dus chos kyi rgya mtsho'i snying po ngo mtshar khyad par du 'phags pa'i chos sde dang / bka' 'dus
snying po nyin mtshan rgyun gyi rnal 'byor rnams kyi shog ser phyag tu babs shing snga ma gtan la phabs nas 'chad spel mdzad pas o rgyan gling pa'i bka' 'dus chos rgya ma
sngon chad mtshan tsam las mi bzhugs pa la 'dir bstan pa'i me ro gsos pa dang / rata gling phyag chen nyi ma'i snying po las/ stag tshang rong du sbas pa 'di: mnga' bdag
myang gi gdung brgyud ni: mi rabs yang brgyud bcu gsum na: 'jam dbyangs sprul pa blo gros can: 'jam dpal bshes gnyen zhes pas 'don: gdul bya gangs can yul khyab 'byung
: zhes pa'ang mnga' bdag nyang gi gdung brgyud mi rabs bcu gsum rdzogs zin pa'i rjes su 'byon pa'i dus dang / stag tshang ming can bcu gsum las rong rme dkar mo stag tshang
las zab gter bzhes pa'i gnas sogs gsal bar bstan/ chos rgyal rin chen gling pa'i rdzogs chen chig chod kun grol gyi gtad rgya'i lung bstan las/ ma 'ongs dus mthar bka'
brgyud yal ba'i tshe: bi mas byin brlabs chos 'di spyod pa na: bai ro'i thugs bskyed rgan gzhon byis pa'i tshul: gsum gyis 'chad nas cung zad dar yang srid: ces gsungs pa'i
don bzhin chos rgyun chad nas yun ring song ba na/ rje bla ma nyid nas dpe rgyun btsal/ gu ru rin po che dang gter ston gyi ye

shes kyi skus nye brgyud stsal ba ltar rgan pa kho bo dang / gzhon pa dpa' bo mchog sprul dang / byis pa'ang chung ba spu bo rba kha sprul sku rnams yin par mdzad nas rim par
stsal bas lung don dang 'byor/ /mnga' ris paN chen gyi bka' brgyad yongs 'dus lung byang las/ bdag dang nam mkha'i snying po'i smon lam las: khams kyi phyogs su 'brug
gam byi phag lo: sde snod rgyud sde'i gsang ba kun bsdus nas: rig 'dzin rnam bzhi'i brgyud pa rgyas par byed: mthar ni dpal chen thugs dang gnyis su med: ces sa phyogs dgung
snying mdzad pa bcas gsal bar bstan la/ sprul gzhi'i khyad par yang spyir rje 'bangs rnams ye shes kyi dbyings gcig par ma zad/ paN chen rin po che'i sprul gzhir dmigs
su gsungs pas shin tu nges pa yin pa dang / gzhan yang rdo rje gling pa/ bdud 'dul rdo rje rnams kyi lung las kyang shin tu gsal bar bstan cing / rol pa'i rdo rje'i brag
gter lung las kyang / manydzu'i mtshan can ngur smrig 'chang ba 'byung : zhes sogs gter rnying 'ga' zhig las rang gis mthong tshod bkod pa ste/ lung zin gyi skyes bu la
'dra min dang mi nor ba'i mtshan rtags kyang dgongs 'dus lung bstan chen mo las/ gang yang mi 'gyur brda rtags gsum dang ldan: lus la lte sme snying gar sha mtshan nam:
sme ba dkar dmar thig les spras dang gcig: ngag ni snyan 'gyur ngag tshig rtsol ba can: yang na mgrin par sha mtshan thig le'am: padma las byung padma'i ming ldan gnyis:
yid ni rtse gcig gdung shugs nga nyid dran: phur tshugs 'di min yid la mi byed gsum: de gsum gsum 'dzom mchog yin gnyis

'dzom 'bring : gcig 'dzom tha ma gang yang las can te: zhes gsungs pa'i rtags gsum ka rje 'di la mnga' ba dang / mchog gling gter byon zab pa skor bdun lung bstan las/ khri
srong sprul pas pha bu'i las 'phro skyong : zhes pa ni gter ston yongs grags su 'gyur ba'i bka' drin skyong tshul 'og tu smos pa ltar la/ khri srong sprul pa rab byung 'brug
gi lo: yang na yos kyi lo pa shing khams pa: A yu'am ni manydzu'i ming can zhig: blo gros mthar phyin gzhan snang zil gnon pa: so bdun lo la chos 'di 'phrod par gyis:
zhes yang dag thugs kyi snying po'i chos bdag dmigs su gsungs pa dang / thugs sgrub bar chad kun sel gyi zhal gdams snying byang las: mnga' bdag sprul pa dbang po'i ming
: kaHthog nye ba'i phyogs su 'byung : chos kyi sgo 'byed phrin las spel: ces gsungs pa ltar thog mar rnam gnyis zhal rgyas pas gtan la phab cing kun khyab yongs grags kyi
phrin las spel ba'i bdag po'i rkyen du gyur pa dang / khyad par gter gsar lung byang snying gi me long las/ de nas yang dag bshad bya ba: byang rgyud phyogs kyi dmag dpung
zhig: bod yul dbus 'dir sleb pa na: bod khams bstan pa nyams la thug: de tshe padma'i thugs bskyed mthus: za hor rgyal po'i gdung mtha' ru: yab gcig khri srong sprul
pa 'byung : paN grub kha yar 'ga' tshogs te: da lta'i bsgyur bshad chos rnams kun: de dus cung zad 'chad nyan byed: de nas phal cher nub nye'i dus: bi ma mi tras byin brlabs
pa: khri srong sprul pa dge sbyong tshul: lcags khams 'brug gi lo pa ni: skyes bu blo rtsal ldan pa 'byung :

snying po'i bstan pa gsal bar byed: bod khams bde thabs sna tshogs spel: khyad par bdag gis dngos nyams dang : rmi lam tshul du byin brlabs pas: 'jam dpal sprul pa'i rgyal
po nyid: grub pa mchog gi tshul bzung nas: mthar thug nor bu lnga la sogs: zab mo'i gter sgo 'ga' zhig 'byed: yang na bka' rnying bstan pa bskyang : 'brel tshad smin grol
lam la bkod: mdo sngags spyi dang snying po'i srol: grub pa brnyes pa'i ring lugs rnams: bka' bsdu 'chad nyan sgom sgrub kyis: dbus gtsang mdo smad kun tu dar: zhes sogs
gter gsar lung byang thams cad las dpal o rgyan dus gsum mkhyen pa nyid kyi rdo rje'i gsung gis yang nas yang du bsngags brjod kyi utpal char du bsnyil zhing / rje nyid
kyi zab gter thugs rje chen po sems nyid ngal gso'i lung las/ nam zhig sprul pa'i rgyal po yi: sku gsung thugs yon phrin las kyi: rnam par rol pa mtha' klas pas: bod khams
'gro rnams skyob pa dang : bstan pa'i me ro yang yang gso: khyad par sum cu'i kha ral dus: gsung sprul bdun gyi gsum pa ni: padma 'od gsal mdo sngags gling : shes rab chen
po'i rtsal rdol zhing : bsam gyis mi khyab nyams myong can: gzhan snang zil gnon brtul zhugs dang : gsang ba bsrung la blo brtan pas: sus kyang brtag par dka' ba zhig:
lcags khams 'brug gi lo shar dus: mdo khams 'bri rdza sgang rgyud las: bkra shis dbang gi gnas kyi mdun: chu bo lhung lhung 'bab pa'i g.yas: ri bo glang chen 'gying 'dra'i
gdong : klu dbang 'khyil 'dra'i brag gi steng : ngo mtshar ltas dang bcas te

'byung : de tshe da lta'i smon lam mthus: rgyal ba'i bstan pa mtha' dag dang : khyad par snying po'i don la mos: mang du thos pas mi ngoms shing : thos don nyams len gtan la
'bebs: mar me 'chi ka lta bu yi: zab lam mang po'i srog mthud nas: rang dang gzhan gyi mthus bzung ste: phyogs mtha' kun tu rgyas par byed: ces dang / grub thob bka' brgyad
las/ 'o ma'i nang nas mar dang ni: mar gyi snying po zhun byas ltar: lta sgom spyod 'bras bogs 'don dang : sgrub pa'i gzhung dang yan lag bcas: rnal 'byor bdag gi snying
thig 'di: bod kyi rig 'dzin sngags pa gzhan: su la'ang 'pho ba'i skabs med pas: rin chen lta bu'i gang zag ni: gcig car rigs can brtul zhugs mtho: sus kyang mi dpog
rang zungs thub: bdag dang gnyis yin rnal 'byor pa: mtshan nyid lnga dang ldan pa zhig: 'di nas bdun brgya'i lo khongs su: mdo khams bar nas 'brug gi lo: gnyos kyi rigs 'dzin
sga yi bu: lcags khams dpa' bo'i mtshan rtags can: padma rgyal pos byin brlabs pas: bka' babs bdun ldan mdo sngags gling : bi ma mi tras byin brlabs pas: 'od gsal sprul
pa'i rdo rje ste: 'jam dpal sprul pa'i mnga' bdag gis: byin brlabs chos kyi bshes gnyen zhes: sgyu ma lta bu'i skyes bu 'byung : zhes pas mtshon gter kha re re bzhin
rgya cher 'byung yang so so'i gzhung du gsal bas 'dir 'god pa'i spros pa ma bgyis shing / gter kha phal cher las/ mnga' bdag gi sku/ padma'i gsung / nam mkha'i snying po'i
thugs/ bi ma'i yon tan/ lang gro dkon mchog phrin las kyi rnam 'phrul du bsngags pas rnam thar mtha' yas

ba'i bdag nyid can du shes par bya'o/ /gnyis pa bsam bzhin du skye ba ji ltar bzhes pa'i tshul ni/ bdag nyid chen po rnams spangs rtogs mthar son pas srid pa nye bar len pa'i
sa bon rtsad nas bcad zin kyang gdul bya'i yul dang thugs rje'i rkyen tshogs pa la brten nas srid pa'i gzugs su mngon par snang ba ste/ rgyud bla ma las/ ji ltar baiDU'i
sa gzhi gtsang ma la/ /lha dbang lus kyi gzugs brnyan 'char ba ltar/ /de bzhin 'gro sems sa gzhi gtsang ma la/ /thub pa'i dbang po'i sku yi gzugs brnyan 'char/ /zhes gsungs
pa dang rjes su mthun pa dang / gdul bya gdul dka' ba rnams la lhag par yang thugs rje chen po skyes nas bsam bzhin du srid par nying mtshams sbyor te/ brgyad stong
'grel chen las/ gzhan don brtse ba can rnams srog phyir yang / /rang gi nus pa lhod par mi byed de/ /skyes bu dam pa khur lci khur ba dag /nyam nga'i gnas su nam yang 'dor
mi byed/ /ces gsungs pa ltar deng sang skye bo mi srun pa rnams la bzang ngan las kyi 'brel ba cung zad tsam gyis kyang thar pa'i kha lo gyen du sgyur ba la gzigs nas
sku skye ba bzhes pa'i yul ni/ mdo khams chu bzhi sgang drug las zal mo sgang / chos skyong ba'i rgyal po sde bzhi dge ba bcu ldan gyi rgyal khab chen po'i shar phyogs/ khams
phyogs gnas chen nyer lnga'i nang tshan phrin las 'gro 'dul sprul pa'i gnas brgyad las dbang gis 'dul mdzad ri bo dbang zhu dang / yon tan gnas lnga gcig 'dus rdzong
shod bde gshegs 'dus pa'i pho brang / g.yung drung rnam par bkod pa'i gnas mchod rten dgu brtsegs sogs gnas chen gnas phran mang pos bskor cing chos rten gyi gter kha

du mas gtams pas gter klung zhes bya ba'i yul ljongs su/ mnga' bdag nyang gi gter lung gis gsal bar bstan pa ltar/ rgyab ri rtse sgang zhes pa'i mdun rol/ 'og tu brag ri sbrul
'khyil pa'i gzugs su gnas pa'i steng du de'u yod pas del mgo zhes par/ rus ni shing khams sga dang / rigs ni myos yin par grags pas 'od gsal lha las mched pa'i rigs/
sngon gyi dus 'bri gung skyob pa 'jig rten gsum gyi mgon po'i zhal slob kyi gtso bo rang mnyam bcu gsum grags pa'i grub thob chen po dpal ldan byang chub gling pa zhes dpal
spungs dgon thog mar 'debs pa po'i dbon brgyud/ lha chos dang mi chos gang la'ang phun sum tshogs pa rim par byung ba'i mthar/ ya rabs drwa ma'i rigs kyi yon tan phun
sum tshogs pas mi chos kyi dper 'os shing snyan dngags dang rtsis dkar nag yig bris sogs la mkhas pa'i rtser son pas chos rgyal chen po'i drung chen gyi las ka 'dzin pa/
chos phyogs la'ang shin tu dad pas rten gsum khyad par can bzhengs pa dang kha ton tshogs gsog la rtag tu brtson pa/ shar chen rin chen mi 'gyur rgyal mtshan nas byang chub
sems dpa'i rigs can cig yin ces bka' stsal nas rin chen dbang rgyal ces btags pa nyid skyed pa'i yab dang / sa phyogs 'dir rigs rus thob thang che bar grags pa dge rab
gnyer chen mgon tshe'i bu mo bsod nams 'tsho zhes pa skyed pa'i yum ste/ yab kyis sngon dus grub dbang chen po 'jigs med phrin las 'od zer la kho bo rab tu byung na ci 'gyur
ces lung bstan zhus pa na khyed rang rab tu ma byung na legs shing skye bo byas na rigs rgyud la sprul pa'i sku khyad par can 'byung zhing des bstan 'gro la phan pa
rlabs po cher 'gyur ba'i tshul nan tan du lung

bstan pa'i tshul da lta'ang yod par snang / de ltar yab yum de gnyis las sras gnyis/ sras mo lnga byung ba'i chung ltag tu rje 'di nyid phebs pa yin la/ lhums su zhugs pa'i
tshe yab yum gyis mnal ltas khyad par can gzigs pa sogs snga phyi kun tu dge mtshan du ma byung yod pa gzhir bcas kyang gtan khel gyi thor 'khod pa sogs mi snang / phyir
nyin sku bltams rgyu'i nang mor tho rangs nyi ma'i dkyil 'khor shar pa lta bus 'od kyis khyim nang gang ba g.yog mo zhig gis mthong nas nyi ma shar ba red snyam nas har
langs te me 'bud pa sogs byas rjes tho rangs tsam du 'dug pa dang / nang mo chu len pas chu zom gang khur 'ong bas khyim du sleb dus 'o mar gyur pa ni kun gyis mthong gsal
yin 'dug /sku 'khrungs pa'i dus ni rab byung bcu bzhi pa lcags pho 'brug gi lo/ thub pa'i dbang pos chos kyi 'khor lo thog mar bskor ba'i dus chen chu stod kyis nya ba'i
dkar phyogs kyi dga' ba gnyis pa/ res gza' zla ba'i sras po/ rgyu skar nabs sor rtse ba'i nyin/ phyed rta'i dus la mtshan dpe'i dkyil 'khor gsal ba'o/ /sku 'khrungs pa'i
gnas ni/ yab gzhis 'byor ldan chen po'i rigs yin pas ston dgun tu thams cad yul khyim du 'khod pa dang / dpyid dbyar 'brog sgar du gnas pa'i srol yod pas sos ka'i ru ba
phyis su rje nyid dang gter chen mchog gling lhan rgyas pas rigs 'dzin yongs rdzogs kyi snying thig spyan drangs pa'i gter gnas khyung tshang brag gi mdun zhol du yod pa
ma yum la lhums su zhugs nas zla ba brgyad las ma song stabs dogs pa med pas dbyar ru la spo rgyu'i snga skyes thams cad theg tshar ba dang / btsa' ba'i ltas byung bas ras
dkar gyi lding g.yab phub pa'i nang du re zhig bzhugs

pas gnod pa med par bde bar bltams/ de'ang dbu skra nag si le bas snyan yan khebs pa dang / phru ma chos gos bzhin du dkris pa'i steng du rtswa mchog ku shas bsdams pa zhig
tu byon par snang ste/ gu ru jo rtse'i gter lung las/ mon bu spyi ring skra yi lwa ba can: ri bo khyung chen lding ba'i zhol du 'byung : zhes pa nyid rad gling sogs gter
ston 'ga' zhig gis kyang zhal bdag mdzad mod/ spyi lung yin phyir gcig kho nar nges pa med la/ 'dir ni bod yul dbus la cha bzhag pa'i yul mtha' rnams su skyes pa la mon
bu'i sgra 'jug pa dang / lcang lo slad nas bzhag pa mang mod skra'i lwa ba lhan skyes su 'byung ba dang / 'khrungs pa'i gnas kyi ri'i ming rnams shin tu gsal bar bstan pa
yin no/ /gnas gsar mkhyen brtse sku bltams pa'i tshe lte bas chos gos bzhin du dkris pa la/ 'tsho byed mkhas pa rin chen pas/ 'di'i lte ba'i dkri tshul la dpyad na/ nges
par bstan pa la phan pa'i dge bshes zhig 'byung zhing / rgyud las/ de 'dra gso sla mi nor bkra shis byed/ /ces 'byung bas khab tu bzhugs kyang gzhan dang mi 'dra ba zhig
'byung zhes lung bstan zhus pa ltar phyin nas de kho na ltar byung ba dang / ku sha ni dag byed dge ba'i rtswa rgyal ba'i gsung dang thun mong rig byed las kyang yongs su
grags pa yin pas las nyon gyi sgrib pa dang mngal gyi dri mas thugs rgyud la ma gos pa'i brdar snang ngo / /de nas yul lugs dang mthun pa'i zhabs 'degs zhus te rim par
sku'i skyed bsrings/ yab kyis tshe ring don grub ces pa'i mtshan gsol/ thugs kyis dran tsam gyi dus nas ye shes kyi mgon po phyag drug pa dang sngags srung e kA' dzA Tis
shin tu brtse zhing rjes su skyong bar mdzad pa gzigs shing

sngon rabs kyi skye ba mang po 'al 'ol du dran/ gzims khang nas nang mo bzhengs te rgyab tu chab bsil la phebs skabs g.yas phyogs su ri bo dbang zhu'i ri gdong du dkar 'dzang
brag ces pa'i brag dkar de'i ngos su o rgyan rin po che'i sku shin tu gsal ba zhig bzhugs pa nang re bzhin gzigs pa/ de skabs brag ngos la de 'dra zhig yod dar ba red
dgongs/ phyis dpyad dus brag der sku tshab khyad par can zhig gter du bzhugs yod pa yin 'dug gsungs: mkhan chen byams pa kun dga' bstan 'dzin sa skyong sde dge'i dbu blar
mdzad nas gter lung du phebs skabs dil mgor gdan 'dren zhus/ rje 'di dgung lo gsum bzhes pa ma yum gyi pang na 'tsho ba'i skabs thog mar mjal te gtsug tor rnam par rgyal
ma lha dgu'i rjes su gnang ba gsan pas thugs kyi sras su 'gyur ba'i rten 'byung legs par 'grigs/ dgung lo bzhi lnga bzhes pa nas rab tu byung ba'i phyogs la shin tu dgyes
shing / mdo sde rgyan las/ sbyor ba'i sngon du snying rje dang / /mos pa dang ni bzod pa dang / /dge ba yang dag spyod pa ni/ /rigs kyi rtags su shes par bya/ /zhes gsungs
pa ltar theg pa chen po'i rigs sad pa'i rtags rnams dang ldan pa dang / sku rtsed kyang bla ma'i go sa bzung nas dbang bskur chos bshad la sogs pa dang / bka' 'dus chos
kyi rgya mtsho'i sgrub chen mdzad pa yin gsungs nas 'jim sogs las gtor ma'i tshom bu mang po bkod/ de la shog bu dkar ser dmar po rnams kyi rgyan btags nas 'don dbyangs
kho nar mdzad pa sogs byis pa phal pa'i spyod pa las 'das pas yul mi rnams kyis kyang sprul pa'i skur nges pa rnyed pa'i ngo mtshar bstan/ 'di skabs klog slob pa'i bca'
ga mkhan

padma bkra shis zer ba gtum po zhig yod pa de'ang bsam pa bzang po yin pa gzhir bcas kyang / rje 'di nyid sprul pa po yin par ma nges nas byis pa phal pa ltar gcun pa zhig
yod pa de'i mthong tshor sar tsog ger bzhugs pa ma gtogs sku rtsed gang yang mi chog pas lan gcig kho rang gzhan du song ba'i shul tu bka' 'dus chos kyi rgya mtsho'i tshig
mang po gyer/ gong smos ltar gzhi bkod yod pa la ma tshor bar kho rang byung nas gzhi rdog pas 'phyags/ rje nyid la'ang 'o brgyal zhus pa dang / dus rgyun gzigs snang shin
tu mang po yod 'dug pas gzhan gyis kyang mthong ngam dgongs pa dang / mnal lam zur tsam gsungs pa la'ang dang len med pa'i khar khyad gsod kho na zhus yod 'dug /des thugs
ches sun par gyur pas rtsa ba'i rten 'brel 'chug pa'i rkyen tu byas yod par snang / skyes bu dam pa rnams sku nar ma son pa dang thugs dam gyi rtsal ma rdzogs bar du
bar gcod ches mang bar 'byung ba ni chos nyid yin te/ sdud pa las/ dper na rgyal po'i bu zhig nor gtong don 'dod pa/ /kun gyi gtso bor gyur te mngon par 'gro bya 'os/ /'di
ni da lta na yang sems can mang dga' byed/ /thabs thob gyur te rgyal srid gnas nas smos ci dgos/ /de ltar shes rab spyod mkhas byang chub sems dpa' yang / /bdud rtsi sbyin
par byed cing lha dang mi rnams dga'/ /'di ni da lta na yang sems can mang phan brtson/ /chos kyi rgyal por gnas par gyur nas smos ci dgos/ /de yi tshe na bdud ni zug
rngu ldan par 'gyur/ /mya ngan nyam thag sdug bsngal yid mi bde nyam chung / /ji ltar byang chub sems dpa' 'di yid nur 'gyur zhes/ /'jigs pa bstan phyir phyogs rnams sreg
cing skar mda'

gtong / /zhes gsungs pa ltar dang gzhan gyi btsog grib sogs la brten thugs rig mi gsal cing / ljags bde ba'ang med pas dgung lo lnga'i dus nas ljags klog sbyangs kyang re zhig
'gor/ dgung lo brgyad pa tsam nas yab nyid las yig bris dang / rtsis dkar nag sogs cung zad re sbyangs/ yab tshan du gyur pa 'tsho byed mkhas pa'i dbang po tshe dbang
gis gso dpyad sbyang na legs par bskul ba ltar/ sa skyong sde dge'i bla sman pa chen po chos grags rgya mtsho sogs las gso rig gi bshad pa dang lag len mthar phyin pa gsan/
des sad byed kyi rkyen byas nas de phyin thugs rig je gsal dang / ljags rim bde'i rnam par song / dgung lo bcu gnyis bzhes pa'i dus tsam thar rtse mkhan chen rin po che
byams pa kun dga' bstan 'dzin nas yab drung chen pa la gsol ston dang / dar phyi mdzod/ rgya dngul rdel tshad gcig gnang nas khyod kyi bu chung ba de mkhan chen nam mkha'
'chi med kyi sprul pa'i skur nges pas thar rtse la bslu btang dgos gsungs par/ drung chen pas nged kyi bu rgyu dang nyo tshong byed pa'i dgos pa med/ bstan 'gro la phan
thogs pa zhig 'byung ba'i dgongs bzhed yod na nyid la 'bul chog zhus nas dngul ma blangs/ de skabs mkhan chen byams pa kun dga' bstan 'dzin pa'i zhal snga nas/ 'jam dbyangs
mkhyen brtse'i dbang po kun dga' bstan pa'i rgyal mtshan dpal bzang po zhes pa'i mtshan gyi cod pan gyis brgyan par mdzad/ de phyin nas thar rtse sprul sku dang zhabs
drung zhes pa'i mtshan chags/ de'i rgyu mtshan yang / thar rtse mkhan chen byams pa nam mkha' 'chi med de nyid dpal lhun grub steng gi sgrub khang bla brang du zhing gshegs
par nye ba'i skabs/ sde dge sa skyong chen pos sku skye phebs dgos tshul nan tan du

gsol ba btab pas dngos su zhal gyis ma bzhes/ nang 'khor sku'i dbon rje 'jam dpal bzang po ba sogs la/ sa skyong rin po ches de ltar gsungs na'ang bar do'i rnam shes las rlung
gi gzhan dbang las rang dbang 'dus po ga la 'ong / de 'dra'i ci mos chog na da dung lo shas ma shi bar sdod na dga' mod/ gal srid nges par phyogs 'dir skye ba len pa'i
rang dbang zhig byung phyin drung yig rin chen dbang rgyal dang / la btsas dbang rgyal 'di gnyis 'dra mo'i bu tsha zhig tu skyes na mi gzhi bzang bas bstan pa la phan pa
zhig e yong / gzhan che btsan dang ma rabs kyi rigs su skyes na phugs rang gzhan la gnod pa las med ces rang bzhin babs 'phros su stsal rjes mkhan chen rin po che zhing
gshegs pa'i de lo rang du rje 'di nyid 'khrungs pa dang / drung yig yab rje de nyid nas rje nyid kyi gsan tho rin po che glegs bam tshang ma gsar bsgrigs kyi zhabs 'gyur
zhus pa sogs thugs la mchog tu 'dogs pa zhig yin 'dug pa bcas gang cir sku skye nges pa can yin ces rje 'jam dpal bzang pos gsungs/ 'on kyang mkhan chen rin po che zhing
gshegs pa dang / rje 'di 'khrungs pa'i bar la zla ba drug las med stabs sogs kyis rje nyid nas zhal gyis mi bzhes rung / 'ga' zhig de 'dra mang du yod de/ skyes bu dam pa
rnams 'tsho ba'i 'du byed ni btang / sku tshe'i 'du byed byin gyis brlabs te lo zla ci rigs par bzhugs pa yod pas/ 'tsho ba'i 'du byed btang ma thag thugs 'dun gar gtad
du skye ba bzhes grub pa'i phyir zhes gsungs pa'ang thos/ gang ltar yang bstan pa ris med pa la phan pa'i phyir skyes bu dam pa thams cad kyis dgongs pa gcig tu byin gyis
brlabs pa'i sprul par nges te/ mnga' ris paN chen sogs kyi rnam thar

du 'phags bod mkhas grub phal mo che'i sprul par lung bstan tshul yod pa dang / spyir 'phags sa thob nas skyes bu dam pa mang po'i sprul pa gcig tu byin gyis brlabs pa dang
/ skyes bu dam pa rnams kyang sprul pa brgya phrag mang po dus gcig tu ston nus pa'i mig 'phrul lta bu'i ting nge 'dzin dang rnam par thar pa bsam gyis mi khyab pa la dbang
'byor pa'i phyir gang ltar brtags kyang 'gal ba med par sems te/ gong du'ang cung zad smos pa ltar ro/ /'di skabs dbyar sos skor du skyo sangs ched sku rkyang gis g.yas
g.yon spang ljongs brag ri sogs la phebs skabs gzigs snang mang po dang gter gyi cha shas phyag tu son pa yod 'dug kyang gzhan nas mthong tshor med/ lan cig brag skyibs
shig tu phebs nas cung zad mnal ba na/ nam mkha' nas dhIHzhes pa'i sgra chen po grags pas cung zad shes pa brgyal thabs su song / de las sad ma thag 'jam dpal gzhon nu
dang slob dpon 'jam dpal bshes gnyen dbyer med pa dngos su mjal nas byin gyis brlabs pas 'jam dpal bshes gnyen gyi snying thig sgron ma bdun pa thugs la bkra lam mer gsal
ba phyis dum bu dang po lo rgyus kyi sgron ma tsam 'bebs par mdzad song / dgung lo brgyad bar 'byung gdon gyi bar chad kyis phyag gnyis thab chen me 'obs su shor bas zug
rngu'i tshor bas shin tu gdung ba'i skabs su o rgyan rin po che yab yum gyis dngos su zhal bstan nas rdo rje phur pa'i dkyil 'khor du dbang bskur cing byin gyis brlabs/
yang phur sbrags ma'i snying thig snyan brgyud du stsal bas sku khams 'phral du dwangs/ zhal gzigs skor ni gzhan la zur tsam yang gsung bar mi snang / dgung lo bcu bzhes
pa'i skor nas yab mes rnams kyi grwa shul rdzong

sar dgon du phebs nas rang gshags su phal cher gdan 'jags par mdzad/ dgung grangs bcu gcig skor du kaHthog rdo rje gdan du phebs/ rang gi khu bo rmog ston gsang bdag chen pos
thugs brtse bas skyong zhing / 'jigs med mkhyen brtse'i zlos gar ces pa'i mtshan gsol/ /grub dbang byang chub chos kyi nyi ma las kyang tshe dbang gsan pas sku tshe mthar
phyin pa'i rten 'brel shin tu dge bar byung gsungs/ dgung lo bcu gnyis yan chad nas rigs kyi nus pa sad de ci'ang ma bslabs par snyan ngag gi bstod tshogs dang / nyams
mgur sogs tshig don shin tu bzang bas mkhas pa dang grub pa rnams kyang thugs 'phrog nus pa byung / de dus shes bya'i gnas la bslab sbyong mdzad rgyu byung na gangs can
tsam na 'gran zla bral ba'i mkhas pa chen po 'byung nges su snang na'ang yab drung chen pa gshegs pa sogs kyis bslab gnyer mdzad rgyu ma byung bar lo shas lus/ khyad par
dgung lo bcu drug par slob dpon 'jam dpal bshes gnyen gyis byin gyis brlabs pa'i dag snang byung ba nas brtsams te/ phyag dpe tshar re gzigs pa tsam gyis de'i tshig don
gang yod thugs la chub/ bla ma'i rnam thar lta bu tshar gcig gzigs pas sang nyin de'i don thams cad mthar chags su ma 'dres par 'chad nus pa dang / tshig de ldeb ma de'i
mdun rgyab kyi phreng gar yod kyang mi nor bar mkhyen pa'i shes rab kyi rlabs bsam las 'das pa zhig tu byung 'dug /de skor lung don ltar kha ba dkar po'i phyogs su pheb grub
pa zhig byung na 'bam lha mdun du ye shes mtsho rgyal gyi rnam 'phrul mkha' 'gro zhig yod pas grogs byas nas gter kha bcu gsum rim par bzhes/ dbus gtsang mtshams su chos
sde zhig btsugs nas gsang chen rdo rje theg pa'i 'byung gnas

byed/ mtha' dmag lo brgya'i bar du zlog /mngon shes dang rdzu 'phrul la dbang 'byor/ sku tshe'i mjug tu smad g.yu lung gangs ra'i gnas sgo 'byed nas der 'ja' lus 'pho ba chen
po'i sku 'grub pa yin 'dug kyang / de 'dra'i phyogs la grogs byed med pa'i thog /ma yum gtsor byas dge rgan sogs nas mnal lam sogs zur tsam thos na'ang khrel bdas dang
khyad gsod chen po byed/ rje nyid dgung lo chung ba'i stabs gzhan dbang du shor bar snang / yab de ni lcang lo can du phyag rdor gyi zhal mthong ba'i gnod sbyin zhig tu
skyes pa dang / yum yang sha za mkha' 'gro'i rigs can yin pas deng sang gnas yul kun tu nyul ba'i sha za mkha' 'gro zhig tu skyes nas skabs rer lung ston pa'ang byed 'dug
gsungs/ dgung lo bcu bdun par 'bam lha bdun gyi mkha' 'gro de'ang gshegs pa'i mtshan ma gzigs/ mkha' 'gro 'khrugs pa'i rkyen gyis mnal ltas rnams kyang ldog /lo de'i mjug
tu rdzong sar sgang sna chos rjes gsol tshigs zhus par lug sha zhig bzhes pa'i rkyen gyis khams ldog /de nub dgon gyi gzims gshag tu gzims pa'i za zi'i ngang du skyes pa
dang bud med sha chen por ral pa nyag re la g.yu byer mang po btags pa gnyis rab gsal nas byung ste gdan 'og tu 'dzul song ba'i snang ba byung / phyir nyin nas rims lta
bu'i bsnyun gzhi tshabs chen gyis zin/ zhag bdun bar du gsol chas 'gags/ zhal dbugs kyi 'gyu ba chad/ ma yum sogs kyis nyin mtshan kun tu shangs sgor spu nyag bzhag nas
bsrung dgos pa zhig byung / rje nyid ni 'dir snang yongs su nub nas rigs drug gi gnas sbyong lta bus mtho ris nas ngan song yan chad ma slebs sa gcig kyang med pa'i snang
ba shar bas gzhan gyis stangs byas na

de rjes 'das log gi sgrung pod chen po bri chog pa yod gsungs/ de skabs sku rim mang du byas/ zhag bdun tsam song nyin sgang sna chos rjes 'jigs byed sbyin sreg blugs nas me
zhags 'phangs pa'i skabs spyan lam du dmar tshubs lta bu byung bas rkyen byas nas spyan gyis cung zad gzigs su yod pa dang / rim gyis gsol ja zhus pa phran bu bzhes shing
gsung cung zad byon thub/ thog mar gzhan ci'ang mi mkhyen ma yum kho na ngo mkhyen 'dug gsungs/ de nas zhag re bzhin sku'i nyer spyad yan la ngo gsar du sprad nas ming
re re btags dus re re shes dgos pa zhig byung bas/ de rjes sku khams rtsa ba nas dwangs skabs kyang skye ba snga ma 'phos nas skye lus gsar du blangs pa lta bus bris klog
tshul mu mthud du mkhyen dgos pa byung bas sngar gyi shes rab de'i bzhi cha tsam zhig las ma byung gsungs/ dgung grangs bco brgyad par chos rgyal sde dge mchod yon gyi
bkas bskul te zhe chen ri khrod padma 'od gling du phebs/ bcu phrag rig pa'i gnas mthar son pa'i ma hA paNDi ta/ snang ba'i bden 'dzin gyi 'khrul pa gtad med du zhig pa'i
grub brnyes 'gyur med mthu stobs rnam rgyal dpal bzang po'i zhabs pad du bsnyen te/ brda sprod rig pa'i gzhung chen gsum/ sdeb sbyor/ snyan dngags me long ma/ mngon brjod
'chi med mdzod rtsa 'grel/ mnga' ris paN chen gyis mdzad pa'i sdom gsum rnam nges rtsa 'grel/ sgyu 'phrul zhi khro'i dbang dang rtsa rgyud gsang ba snying po'i bshad pa
gtso bor gyur pa'i rnying ma bka' gter mang po'i smin grol gsan nas slar phebs/ dgung grangs bcu dgu'i skor du rig 'dzin 'jigs med gling pa'i zhal slob mdo khams thug sras
rnam gsum gyi ya gyal byang chub sems dpa' chen po 'gro ba 'dul

ba'i phrin las la mnga' brnyes pa 'jigs med rgyal ba'i myu gu gter lhung phyogs su phebs pa las klong chen snying thig gi smin grol rtsa ba rnams gsan pa'i dbang gi skabs shig
bzhugs sgar gyi thad du kha dog lnga ldan gyi 'ja' gur phub pa sogs ltas bzang po byung / gling sras rig 'dzin padma 'gro 'dul phebs pa las kyang nyid kyi dgongs gter
yaksha me dpal sogs kyi dbang lung gsan/ rdo grub chen gyi zhal slob bla ma blo bzang nor bu zhes pa las grub chen gyi dgongs gter 'od dpag med kyi dbang lung sogs gsan
cing / sems don gyi ngo sprod phul bas phyis kyang sems kyi ngo bo la de las bogs dbyung du mi 'dug gsungs/ gter ston bdud 'dul rdo rje'i rnam 'phrul yul der bzhugs pa'i
sbas pa'i rnal 'byor pa sangs rgyas don grub ces pa yab gzhis su skabs rer sku rim ched du byon pa zhig yod pa de las gter chos 'ga' re gsan/ bla ma des rje 'di nyid sku
chung ngu nas dam pa'i rnam 'phrul du bsngags shing phyis 'byung gi lung bstan thor bu 'ga' re thol byung du gsungs pa'ang thog tu khel ba yin snang ngo / /gsum pa sangs
rgyas kyi bstan pa rin po che'i sgor zhugs nas sdom pa gsum ldan du mdzad pa'i tshul ni/ gang zhig rgyal sras byang chub sems dpa'i spyad pa spyod pa dang sangs rgyas kyi
bstan pa rin po che 'dzin pa'i dge ba'i bshes gnyen rnams ni lhag pa'i tshul khrims rnam pa gsum la mi slob pa dang / rgyud sdom pas mi sdom pa ni gnas med pa'i phyir/ slob
dpon dbyig gnyen gyis kyang / tshul gnas thos dang bsam ldan pas/ /sgom pa la ni rab tu sbyor/ /ces pa'i go rim du gsungs pa ltar/ thog ma nyid du tshul khrims kyi bslab
pa rin po che legs par

bzhes nas rim gyis mang du thos pa rgya mtsho'i pha rol tu phyin par mdzad par bzhed pa dang / thar rtse mkhan chen rin po che mched zhal gyi bzhed pa skong ba'i slad du dgung
grangs nyi shu pa sa mo phag gi lor rdzong sar dgon nas chibs bskyod de dbus ljongs dag pa'i zhing khams su rim gyis byon nas thog mar ngor e waM chos ldan du zhabs bkod
nas thar rtse bla brang du bzhugs gdan 'jags par mdzad/ dgung lo nyer gcig tu son pa lcags pho byi ba'i lor/ mdo sde 'dzang blun las/ gang zhig rab tu byung ba de'i bsod
nams ni rab tu mang ste/ bdag gi bu'am bu mo'am bran khol las gang yang rung / rab tu byung bar gnang ngam/ bdag nyid rab tu byung na de'i bsod nams dpag tu med do/ /gang
zhig sbyin pa byas pa'i bsod nams de ni skye ba bcu gnyis kyi bar du longs spyod mod par 'gyur/ gnam rim pa drug gi lhar yang dang yang du skye ba las/ mi gcig rab tu
byung ngam bdag nyid rab tu byung na bsod nams 'di ni snga ma bas mchog tu che'o/ /de ci'i phyir zhe na sbyin pa byas pa'i bsod nams ni zad mtha' yod kyis/ rab tu byung
ba'i bsod nams dpag tu med/ mtha' med/ gzhan yang tshul khrims srung ba'i bsod nams kyis mngon par shes pa lnga dang ldan/ drang srong dang mtho ris kyi longs spyod tshangs
pa'i 'jig rten gyi bar du myong bar 'gyur gyi/ sangs rgyas kyi bstan pa la rab tu byung ba'i bsod nams bsam gyis mi khyab ste/ mya ngan las 'das pa'i bar du bsod nams
zad mi shes so/ /zhes dang / yang na rab tu byung ba'i chos kyis ni bdud kyi 'khor med par byed cing sangs rgyas kyi gdung 'tshob par byed do/ /sdig pa mi dge ba'i phyogs
med par byed cing / dge ba'i phyogs skyed par byed do/ /kha na ma

tho ba'i dri ma med par byed cing / bla na med pa'i bsod nams kyi las skyed par byed do/ /de bas na bcom ldan 'das kyis rab tu byung ba'i bsod nams ni ri rab lhun po bas kyang
'phang mtho'o/ /rgya mtsho bas gting zab bo/ /nam mkha' bas rgya che'o/ /zhes sogs gsungs pa dang / 'jug pa las kyang / so so skye bo rnams dang gsung skyes dang / /rang
byang chub la bdag nyid nges rnams dang / /rgyal sras rnams kyi nges par legs pa dang / /mngon mtho'i rgyu ni tshul khrims las gzhan med/ /ces sogs bka' dang bstan bcos
las rgya cher 'byung ba'i don bzhin so thar gyi sdom pa gsan par bzhed cing / de'ang snga 'gyur gyi sdom rgyun cig gsan dgos pa'i rgyu mtshan yod par snang yang de 'dra'i
gnad bka' gnang ba'i srol med stabs nye gnas tshul khrims rgya mtsho ba bcas dpon slob gnyis bya bral ba'i 'gros kyis dbus grwa phyi o rgyan smin grol gling du phebs/
ston pa'i zhal ras lha khang du/ lho brag pa grub chen me long rdo rje'i gdung las byon pa brtan mkhas phan 'dogs pa'i yan lag rmad du byung bas mngon par mtho ba'i mkhan
po 'gyur med rig 'dzin bzang po/ las kyi slob dpon khri 'dzin pa 'gyur med don grub/ gsang ste ston pa sngags rab 'gyur med gar dbang / dus go ba byang 'dren chen mo 'gyur
med kun ldan/ grogs dan pa dge bskos chen mo sngags rab 'gyur med dpal bzang bcas dad pa'i dge 'dun grangs tshang ba'i dbus su rab tu byung zhing bsnyen par rdzogs te
so so thar pa'i dge slong gi sdom ldan du bsgrubs par mdzad/ mkhan po dang las grwa rnams la gtong rag gi bsnyen bkur bas kyang mnyes par mdzad/ spyir rang gshis kyis sku
chung ngu'i dus nas spyod lam

gtsang zhing rnam par dag pa kho nar bzhugs shing / de phyin chad nas zhi bar gshegs kyi bar yang / phyi ru nyan thos spyod par bskyang / /nang du 'dus pa'i don la dga'/ /zhes
gsungs pa ltar rtags dang cha lugs tshun chad dge slong gi dngos po las nam yang mi 'da' ba'i kun spyod shin tu gtsang zhing tshangs spyod kyi bslab pa dri ma med pa
sku nyams su bstar bar mdzad do/ /zhi ba lhas/ srid pa'i sdug bsngal brgya phrag gzhom 'dod cing / /sems can mi bde bsal bar 'dod pa dang / /bde mang brgya phrag spyod par
'dod pas kyang / /byang chub sems nyid rtag tu btang mi bya/ /zhes gsungs pa ltar rdzogs pa'i sangs rgyas kyi go 'phang don du gnyer ba la med na mi 'byung ba'i sa bon
grungs po byang chub kyi sems rin po che rnam pa gnyis la thog ma med pa nas goms pa mthar son kyang gdul bya'i skye bo rjes su bzung ba'i slad du shing rta'i srol chen po
gnyis las byung ba'i byang chub tu sems bskyed pa'ang so sor gsan par mdzad de/ dpal sa skya pa chen po 'jam mgon rdo rje rin chen/ 'jam mgon bstan 'dzin snyan grags/ smin
gling khri chen 'gyur med sangs rgyas kun dga' rnams las klu sgrub nas brgyud pa'i dbu ma lugs dang / 'jam mgon sa skya pa chen po/ /sems dpa' chen po blo gsal bstan
skyong / kho bo blo gros mtha' yas las kyang thogs med nas brgyud pa'i sems tsam lugs su grags pa'i sems bskyed gsan par mdzad cing de dag so sor yang skabs su babs pa'i
mchod pa'i sprin rgya cher spro ba dang / dngos po gya nom pa ci 'byor pa sems bskyed pa'i rten du 'bul zhing rnam pa kun tu rang 'khris dang g.yo sgyu spangs pa'i byang
chub sems dpa'i spyod pa la yang

dag par 'jug pa ni kun gyi spyod yul du gyur pa nyid do/ /grangs med gsum du pha rol phyin drug dka' ba du mas spyod pa sogs la mi ltos par thabs dang shes rab zab mo bde myur
gyi lam gyis tshe gcig gam skye ba bcu drug tshun la zung 'jug rdo rje 'chang gi sar sbyor ba/ bdag cag gi ston pa'i smon lam dang thugs bskyed kyi khyad par kho na las
byung ba gsang sngags rdo rje theg pa'i smin grol gsan pa'i tshul rgyas pa 'og tu 'byung zhing / gtso bor rje nyid kyi phyag tho gnang bar/ mkhan chen rdo rje 'chang byams
pa kun dga' bstan 'dzin las bya rgyud kyi gtso bo rigs gsum spyi/ ma hA paNDi ta dkon mchog bstan pa rab rgyas las spyod rgyud kyi gtso bo rnam snang mngon byang / khyab
bdag blo gsal bstan skyong las rnal 'byor rgyud kyi gtso bo rdo rje dbyings/ rdo rje 'chang kun dga'i zhabs las rnal 'byor bla med pha rgyud gsang 'dus lugs gnyis dang
/ ma rgyud bde mchog lU nag /khyab bdag zhwa lu pa dang / dus zhabs pa 'jam pa'i dbyangs blo gros mtha' yas las dpal dus kyi 'khor lo sku gsung thugs yongs rdzogs/ mkhan
chen rdo rje 'chang zhal rnam pa gnyis las rgyud sde'i mthar thug dpal kye rdo rje'i dbang gi mngon par rtogs pa brgyad ldan/ 'jam mgon mthu stobs rnam rgyal sogs las
snga 'gyur mdo sgyu sems gsum dang / bka' dgongs phur gsum gyis mtshon pa'i dbang bka' mtha' yas par gsan par gsungs te/ rig 'dzin sngags kyi sdom pas rgyud smin cing grol
bar mdzad de bstan pa la zhugs shing yongs su rdzogs pa'i sum ldan rdo rje 'dzin pa chen por bzhugs pa yin no/ /bzhi pa dge ba'i bshes gnyen bsten cing gsan bsam

gyi sgo nas mang du thos pa rgya mtsho'i pha rol tu phyin par mdzad pa'i tshul ni/ 'phags pa brgyad stong pa las/ dge ba'i bshes gnyen gyis yongs su zin pa'i byang chub sems
dpa' ni bla na med pa yang dag par rdzogs pa'i byang chub tu 'tshang rgya'o/ /zhes dang / sdud pa las/ sangs rgyas chos rnams dge ba'i bshes la brten to zhes/ /yon tan
kun gyi mchog mnga' rgyal ba de skad gsungs/ /zhes sogs gsungs pa ltar/ dam pa 'di nyid ni sku chung ngu'i dus nas ris su ma chad pa'i dge ba'i bshes gnyen dang bla ma bsten
pa kho na la thugs dgyes shing de dag las dam pa'i chos tshol ba nyid mdzad pa'i gtso bo yin par snang ste/ de'ang rigs rus cho 'brang btsun pa dang / go sa thob thang
che ba dang / stobs dang 'byor pa'i gzi brjid kyis dregs pa rnams kyis ni rang las dman pa'i bla ma la chos kyi yon tan yod du zin kyang / rang gi che ba nyams kyis dogs
pa dang / gzhan gyis dpyas gdags kyis dogs pa dang / nga'o snyam pa'i nga rgyal gyis khengs pa'i phyir bsten par mi spobs la/ rig pa'i gnas sam mdo rgyud la go rtogs yod
pa rnams kyang de tsam shes pa'i khengs pas bsnyems te bdag ni mkhas pa'o/ /bdag ni dge bshes chen po'o snyam pa'i nga rgyal gyis khong sbos te gang la'ang 'dud par mi
byed pa dang / phal mo che ni bdag ni grwa sa de dang chos lugs de 'dzin pa'o snyam pa'i phyogs gcig kho nar zhen te rang lugs kyi bla ma yon tan yod med gang ltar blun zhen
kho nas sangs rgyas ltar 'dzin cing dkor sdud kyi lag sne za chog phran tshegs tsam las zab rgyas kyi chos don du gnyer ba shin tu dkon pa snyigs dus kyi mun rum chen
po 'dir/ gzhan dang ma 'dres pa'i rnam thar glog 'od 'khyugs

pa ltar snang ba ni sngon gyi thugs bskyed kyi stobs las byung ba'i phyir/ rigs rus go sa stobs 'byor sogs kyi khengs dregs gtan nas mi mnga' zhing / rang nyid kyi bslab shes
yon tan ji tsam mnga' yang de la bsnyems pa rdul tsam mi mdzad par gzhan gyi yon tan chung ngu la'ang ngo mtshar du 'dzin par mdzad pa dang / rje nyid rtsa ba sa ngor
gyi bstan 'dzin chen po yin pa gzhir bcas kyang rang 'dod kyi phyogs 'dzin rtsa ba nas med pas gangs can thub pa'i bstan pa yin no cog gi bstan 'dzin rnams la gus pa dang
/ so so'i chos rgyun khungs dang 'brel nges pa rnams phyogs ris dang chog shes med par gsan bsam yang nas yang du mdzad pa la nam yang brtson pa mi brtul cing skyo dub cung
zad kyang mi mnga' bas mang du thos par smra ba mang yang thub bstan yongs su rdzogs pa'i mang du gsan pa 'di lta bu ni ches dkon par snang ngo / /mdo sde las mang du
thos pa'i phan yon rgya cher gsungs shing / byang chub sems dpa'i sde snod las/ thos pas chos rnams shes par 'gyur/ /thos pas sdig las ldog par 'gyur/ /thos pas don ma yin
pa spong / /thos pas mya ngan 'das pa thob/ /ces gsungs shing / bka' dang bstan bcos rnams kyi chos kyi don shes pa las/ bdud kyi las su gyur pa'i sdig pa dang don ma
yin pa'i bya ba thams cad spangs pas skyes bu dam pa'i yon tan mtha' dag ldan par 'gyur la/ de dang ldan pas lha dang bcas pa'i 'jig rten na bsngags par 'os pa ste/ skyes
rabs las/ yon tan yod na rgyal po'i go 'phang dang / /skye rgu mngon par mtho ba thob par gyur/ /lha dbang dpal yang yon tan la ltos te/ /yon tan yod na pha rol mgu bar
'gyur/ /grags pa

rnams kyang yon tan nyid las 'phro/ /bdag nyid che ba'ang yon tan ldan las 'byung / /zla 'od las kyang gsal ba'i yon tan gyis/ /dgra bo mi bzad dregs shing sdang ba dang /
/'khon rnying yod cing phrag dog che ba yang / /yid ni rab tu dwangs shing mgu byed do/ /zhes sogs 'byung ba bzhin no/ /yon tan de ldan gyi gsan bsam mdzad pa'i tshul la
gnyis/ thun mong ba phyi rig pa dang / thun mong ma yin pa nang rig pa'i gnas rnams so/ /dang po ni/ rgyal bas mdo las rgyas par bka' stsal ba'i don rgyal tshab byams pas
tshigs su bcad pa/ rigs pa'i gnas lnga dag la mkhas par ma byas na/ /'phags mchog gis kyang thams cad mkhyen nyid mi 'gyur te/ /de bas gzhan dag tshar bcad rjes su bzung
phyir dang / /bdag nyid kun shes bya phyir de la de brtson bya/ /zhes dang / sa skya paN chen gyis/ rang blo shes bya'i gnas la ma sbyangs na/ /thams cad mkhyen pa nam mkha'i
mtha' las ring / /de ltar dgongs nas rgyal dang rgyal sras kyis/ /rig pa'i gnas rnams sbyang zhes legs par gsungs/ /zhes gsungs pa ltar thog mar rig pa'i gnas la gsan
bsam mdzad de/ zhe chen paNDi ta 'jam dbyangs dgyes pa'i blo gros kyi zhal snga nas/ kaHthog paNDi ta'i 'grel pa'i steng nas dbyangs can sgra mdo'i sa ris thugs thog nas
chig rgyugs 'pher ba zla ba gcig dang zhag bzhis 'dril bar mdzad cing / gzhan yang sa bzang sgra TIka sogs kyi steng nas ka lA pa'i gzhung / si sogs/ ti sogs/ byings mdo
rtsa 'grel bcas kyi ri mo tshang ma/ 'jam mgon si tu rin po che'i 'grel chen steng nas tsAndra ba'i gzhung dang / su pra mtha'/ tida?matha'/ uN sogs

kyi ri mo tshang ma/ si tu rin po che'i zhal lung khams pa'i 'grel chen steng nas snyan ngag me long le'u gsum ga'i go don rtsom rgyugs rgyas spros bcas zhag nyi shus 'dril
ba/ smin gling lo chen 'grel pa'i steng nas sdeb sbyor rin 'byung ngo mtshar rtogs byed kyi ri mo bcas zhag drug gi khongs su 'dril bar mdzad pas slob dpon nas kyang mkhyen
rab che ba'i bsngags brjod gnang zhing / sngon chad srol ma byung ba snyan ngag gi gsal byed nges pa'i bya dka' sogs legs sbyar skad du brtsams pa dang / ngo mtshar rtogs
byed kyi ri mo 'dri tshul sogs rtsoms shig ces bkas bskul bar mdzad pa ltar bris te spyan 'bebs phul bas kun bshad kyi mtshan 'dogs/ tshangs sras dgyes pa'i blo ldan
gdong drug dga' ba'i lang tsho zhes pa dang 'brel ba'i bsngags brjod kyang mdzad/ rje nyid nas kyang sgra rig pa'i byings dang rkyen skad dod sogs la shin tu byang bar sbyangs
pas gzhan ngo 'brid pa'i sum bid tsam la phal cher skad dod la ltos mi dgos pa shlo ka mang po blo thog nas bsgrigs pa sogs nus kyang de 'dras gar yang mi phyin/ rgya
dpe bsgyur nus pa zhig gi go don gting tshugs pa byung na ngo mtshar che'ang rgya bod skad rigs mi gcig pa'i steng nas go ba gnad du phyin pa shin tu dka' bas rgya dpe
bsgyur nus pa ni ches 'ong ba dka'/ des na deng sang sgra pa la don 'bras cher med pa'i gzugs brnyan du snang gsungs/ tshad ma la shin tu dgyes shing rgya cher ma sbyangs
rung bkras lhun ka chen blo bzang dge legs sogs las bsdus pa'i 'gro phyogs dang / rgyal tshab rje'i 'grel pa'i steng nas rnam 'grel gyi bshad lung / brag sgom paNDi ta
las mdo dang rnam 'grel sbyar

ba'i go don rags rim gyi bshad lung sogs gsan cing gzigs pas rigs par smra bar rloms pa'i khengs pa can dag la 'bel ba'i gtam mdzad pa tsam gyis kyang don gyi gting dpogs pa'i
mkhas pa'o zhes bsngags/ bzo rig phyag gis 'du mdzad pa med rung / sku gsung thugs rten gyi thig rtsa dang nyams 'gyur sogs kyi gzhung gzhan las zhib par mkhyen/ sa skyong
sde dge'i bla sman pa mkhas dbang chos grags rgya mtsho las/ gso rigs rgyud bzhi'i bshad pa lag len bcas zhib khrid du gsan/ zur mkhar ba'i bye ba ring bsrel/ 'bri
gung gces btus phan bde'i snying po/ /phan bde'i char rgyun/ glo bur nad lnga'i bcos/ zhal shes snying gi khu ba gambhI ra/ lha lung gces btus bu yig dang bcas pa/ karma
ratna'i gces btus 'chi med nor phreng rnams kyi lung gsan/ bla sman pa karma tshe dbang las/ dngul chu btso bkru chen mo dang rin chen ril nag chen mo'i phyag len sbyor thabs
mthong rgyud du bstar ba dang / sman bla longs sku'i sgrub thabs dang gsol 'debs kyi lung gsan/ zhwa lu mchog sprul rin po che las klu sgrub kyis mdzad pa'i sbyor ba
brgya pa/ dar mo sman rams pa'i gdams ngag bka' rgya ma rnams kyi lung gsan/ brag sgom zhabs drung dkon mchog bstan pa rab rgyas las sde srid sangs rgyas rgya mtshos mdzad
pa'i man ngag yon tan rgyud kyi lhan thabs rtsa ba/ sman ming ngo sprod/ bu yig mkha' 'gro gtad rgya'i rgya mdud rnams bshad lung gi tshul dang / yang yig cha de rnams
tshang ma dang / gsang sman chig brgyud kyi yig chung / lhan thabs zhal shes snying gi yang bcud/ dar mo sman rams pa'i zhal shes sogs chos grags rgya mtsho las kyang gsan
nas/ gso dpyad

kyi phyag bzhes kyang lo shas mdzad pa la rgyud bzhi thugs 'dzin gnang bas rtag tu byang bar bzhugs shing go don la smos ma dgos/ rtsa chu'i rno thig dang sman gyis phan thogs
sogs sman pa gang las kyang khyad par 'phags pa yin 'dug go /gnyis pa nang rig pa la rgyu mtshan nyid theg pa'i bshad rgyun ni/ na lendra'i gzims 'og mchog sprul byams
pa ngag dbang bstan 'dzin snyan grags mdun nas/ rong ston chen po'i bshad srol 'grel pa don gsal la/ mchog sprul nyid kyis mdzad pa'i 'grel pa dang sbyar te phar phyin
mngon rtogs rgyan gyi bshad pa zhib mo dang / 'dul ba mdo rtsa'i bshad lung bcas gsan/ li thang byams pa gling gi rab 'byams pa chen po dge bshes byams pa phun tshogs las
dbu ma 'jug pa'i bshad pa rje rin po che'i 'grel pa dgongs pa rab gsal dang sbyar ba'i bshad pa/ dbyig gnyen mngon pa mdzod mchims 'grel dang sbyar ba/ sher phyin brgyad
stong pa'i bshad pa nyid mdzad mchan bus gsal ba rnams gsan/ 'bras bu lam byed gsang sngags rdo rje theg pa'i rgyud kyi bshad rgyun snga 'gyur rnying ma'i skor la/ zhe chen
dbon sprul rin po che'i mdun nas sgyu 'phrul gsang ba snying po'i rgyud bshad/ smin gling lo chen dharma shrIs mdzad pa'i spyi don gsang bdag zhal lung dang / tshig 'grel
gsang bdag dgongs rgyan gnyis ka mthar chags su gsan cing / gzhan yang rab 'byams pa o rgyan chos grags kyis mdzad pa'i spyi don rin chen phreng ba/ kaHthog pa 'gyur
med tshe dbang mchog grub kyis mdzad pa'i 'grel pa/ sgeg pa rdo rje'i spar khab/ rong zom pa'i 'grel pa/ g.yung ston pa'i 'grel pa/ bshad pa'i le lag tu gtogs pa'i yig cha
tshang ma dang sgrub dkyil gyi lung rnams kyang

gsan/ zhwa lu mchog sprul blo gsal bstan skyong mdun nas/ sngags gsar ma'i rgyud kyi gtso bo dpal dus kyi 'khor lo'i rgyud dang 'grel pa dri med 'od gnyis la bu ston rin po
che'i gsung mchan dang / skyor lung pa don yod dpal bzang gis yang mchan btab pa rtsa bar bzung / de la dgos pa'i yig cha mkhas mchog bu ston chen pos mdzad pa'i bshad pa'i
spyi don rin chen gces pa'i lde'u mig /bsdus don dri ma med pa'i 'od kyi rgyan/ mdor bsdus dang po'i TI ka snying po snang ba'i 'od zer rnams dang / kha skong sgra rig
mkhas pa'i kha rgyan/ sdeb sbyor me tog phreng 'dzin/ lnga bsdus sgra gcan dang bcas pa'i gzhung gza' lnga dang de'i myur rtsis kyi lhan thabs/ go la'i rnam gzhag /rtsis
kyi bstan bcos chen mo mkhas pa dga' byed/ dus sbyor gyi dris lan dka' gnad 'gal spong / bshad thabs nges don snye ma/ thugs sras lo tsA bas mdzad pa'i gsung sgros zin
bris chen mo dang / sngags kyi dgra grogs rtsi ba rnams skabs dang 'tshams par sbyar ba dpal dang po'i sangs rgyas kyi rgyud kyi bshad lung yongs rdzogs gsan/ mkhas mchog
rdo rje slob dpon ngag dbang legs grub mdun nas/ dpal dgyes pa rdo rje'i rgyud brtag pa gnyis pa la slob dpon bsod nams rtse mos mdzad pa'i tshul gsum dang / rje btsun grags
pas mdzad pa'i ljon shing / dkon mchog lhun grub kyi mdzes rgyan rnam gnyis sbyar ba'i bshad lung zhib mo dang / kun tu dgos pa'i gzhung bdun sogs kyi bklags lung yang
gsan/ dge bshes byams pa phun tshogs las/ rje rin po che blo bzang grags pa'i dpal gyi phyag bzhes ltar nam mkha' dang mnyam pa'i rgyud gsang ba 'dus pa 'grel pa bzhi
sbrags su grags pa'i bshad lung

dang / bde mchog rtsa rgyud le'u lnga bcu pa la rje rin po ches mdzad pa'i 'grel pa sbas don kun gsal dang sbyar ba'i bshad pa/ rgyud kyi rgyal po 'phags pa 'jam dpal gyi mtshan
yang dag par brjod pa'i 'grel pa rje dge 'dun rgya mtshos mdzad pa'i steng nas bshad pa bcas gsan par mdzad de/ deng sang bod yul du rgyud kyi bshad bka' bzhugs pa
ni de tsam mo/ mdo phyogs la'ang dbu ma rig tshogs drug /byams chos sde lnga/ spyod 'jug gtso bor gyur pa'i rgya gzhung phal mo cher bshad pa btang ba mang rung / de dag
rnams las rgyud bla ma tsam las phal cher mkhas pa'i rtsal bshad ma gtogs brgyud pa'i bshad sgros ma chad pa ni bzhugs par dka' snang ngo / /gsar rnying rgyud sde rab 'byams
kyi smin byed dbang / grol byed gdams khrid/ rgyab brten lung gi tshogs mtha' yas pa gsan pa'i tshul ni/ rnam thar rtsa ba zhal gsungs las/ snga phyir khams dbus gtsang
gsum du/ /mi lo bcu gsum thos pa btsal/ /rdo rje 'dzin dang dge ba'i bshes/ /rig byed gzhung la mkhas pa sogs/ /gtsug nor brgya dang lnga bcu bsten/ /bzo gso sgra tshad
yan lag bcas/ /'dul mdzod dbu phar bshad srol thos/ /gsar rnying rdo rje theg pa yi/ /dbang dang byin rlabs rjes gnang sogs/ /bka' gter bka' gdams sa skya pa/ /'bri stag
mtshur dang gdan 'brug gi /sngon gyi lugs srol ma nyams par/ /bzhugs pa'i smin grol gdams ngag dang / /bde dgyes gsang gsum dus 'khor lo/ /sgyu 'phrul gsang ba snying po
sogs/ /rgyab rten rgyud kyi bshad pa dang / /bka' bstan dam pa'i gsung rab lung / /glegs bam bdun brgya lhag tsam

nyan/ /mdor na bshad brgyud shing rta bcu'i/ /ring lugs rgyun bzhugs phal cher thos/ /cung zad sbyangs shing phyogs tsam shes/ /rang gzhan grub mtha'i khas len dang / /chos
rgyus shin tu che bar byung / /zhes gsungs pa ltar mdo khams nas dbu brtsams/ dbus gtsang du lan gnyis byon pa dang / slar mdo khams su bzhugs pa'i snga rjes kun tu gsan
bsam ngoms pa med par mdzad pas shin tu rgya che zhing shes par dka' bas 'god par ma nus kyang gtso che ba 'ga' zhig phyag tho dang bstun nas 'god par bya ste/ dpal sa skya
pa khri chen kun dga' bkra shis las tshe dpag lha dgu'i dbang / de'i man ngag gi lung khrid/ lam 'bras slob bshad brgyud 'debs bcas kyi lung / sngags 'chang kun dga'
rin chen las dpal mgon gyi rjes gnang khrid lung yongs rdzogs/ lam 'bras slob bshad brgyud 'debs/ /rnam thar spar ma phal cher/ tshar chen gyis mdzad pa'i bla ma lnga bcu
pa'i rnam bshad/ bla mchod/ gza' yum/ so 'brang dkar mo/ u tsarya/ khyung khra nag /'jam dpal nag po/ rta mgrin zla rgyal lugs rnams kyi rjes gnang lung bcas/ zhal rnam
'gyur bcu bdun/ begtse rigs gnyis bcas kyi rjes gnang / gsang khrid/ zhal pod gnyis cha tshang dang begtse'i dpe bum skor phal cher tshang ma'i lung / phur pa stod las smad
las kyi dbang tshang ba/ dkar bdud rjes gnang / a mes zhabs kyi phur pa'i zhi sbyin/ rgyun khyer nges don thig le bcas kyi lung / gur drag nyang lug dbang chen/ de'i rjes
gnang / phrin gzhung dregs pa zil gnon/ dbang chog mthong ba rang grol/ /las mtha' gsal byed dgra bgegs tshar gcod bcas

kyi lung / tshe sgrub lcags sdong ma lha mang dang / lha gcig bum gcig gi tshe dbang / yig cha'i lung bcas/ sa skya kun bkras dbang chog 'chi med 'dod 'jo dang / sgrub thabs
rgyun khyer bdud rtsi bum bzang gi lung bcas/ 'jam mgon rdo rje rin chen las sems bskyed lugs gnyis/ snang mtha'i nyal sgom lung cha tshang / 'jigs byed sa lugs dang /
bde mchog dril bu pa'i dbang / indra dang mai dri mkha' spyod byin rlabs/ mkha' spyod 'chad thabs/ dmar po skor gsum pod cha tshang / dzam lha sum sgril/ tshogs bdag khyad
par ba'i rjes gnang / gshed dmar spros med bskyed rdzogs dang / rgyun khyer sogs kyi lung / tshe sgrub zhag bdun ma/ gang blo ma'i rig gtad/ spyan ras gzigs don yod zhags
pa'i rjes gnang / sgrub thabs kyi lung / bcu gcig zhal rigs bzhis skor ba dang / gtsug 'bar rjes gnang lung bcas/ sgrol dkar yid bzhin 'khor lo'i rjes gnang khrid lung
bcas/ sgrol mtshan lung / shangs chos skor nyid la gang bzhugs cha tshang / mgon dkar rjes gnang / pod lung / dur bdag rjes gnang / pod tshang ma'i lung / gur lha brgyad
rjes gnang / chos dbang gter byon thugs chen 'khor ba dong sprug dbang / a mes zhabs kyi mdzad pa'i rdor dril bum pa dgang blugs bcas kyi rnam bshad phrin las kun khyab
dang / tshe sgrub mda' 'phel ma'i dbang chog dang / dzaM dkar rjes gnang khams gsum dbang sdud lung / dus 'khor khyung khra'i rjes gnang / khro mo sme brtsegs rjes gnang
lung bcas/ sme brtsegs sa lugs kyi grib mdos lung / rigs byed dpe bum gyi lung sogs gsan/ theg chen bkra shis rin chen las mkha' spyod skor

gsum gyi glegs bam rgyas pa'i lung / rigs byed dpe bum gyi lung sogs gsan/ ngor du mkhan chen rdo rje 'chang byams pa kun dga' bstan 'dzin zhal snga nas dbang gi thog mar bde
mchog nag po lugs kyi dbang bskur gsan pa'i skabs/ bum pa phyag tu bzhes nas chu dbang ma rdzogs par bde mchog zhal bzhi phyag bcu gnyis pa'i rnam pa can dngos su gzigs/
mus chen 'khor lo sdom pa'o snyam pa'i thugs shes gsal bas de phyin mus chen dkon mchog rgyal mtshan nyid du thugs thag chod/ snga rjes rnams su bde mchog lU hi lugs/
kye rdor lugs gsum/ lam 'bras slob bshad/ gsang ba 'dus pa rigs gsum/ 'jigs byed rwa lugs lha dgu dang lha bcu gsum ma/ gshed dmar lha lnga/ spros med kyi khrid/ nA ro mkha'
spyod kyi rjes gnang dang khrid lung yongs rdzogs/ srung ba lnga bcu rtsa gcig pa/ gdugs dkar nyer bdun ma/ mi 'khrugs pa lha dgu/ tshe dpag lha dgu/ kun rig /phyag rdor
'chi 'joms/ sa lugs dmar po skor gsum dang dmar chung skor gsum/ nor lha dang chos srung gi rigs/ sgrub thabs brgya rtsa/ snar thang brgya rtsa sogs dbang dang rjes gnang
gi rigs mang po/ mus chen sems dpa' chen po/ go rams bsod nams seng ge /dpal ldan don grub kyi bka' 'bum gtsos dbang / rjes gnang / khrid dang lung gi rigs mang du gsan/
mkhan chen rdo rje 'chang byams pa rnal 'byor 'jam dpal bzang po ngor gyi khri thog pa'i skabs su/ thun min sems bskyed/ kye rdor man ngag lugs kyi dbang / yan lag gi
dbang rnams dang / gdams ngag lam 'bras bu dang bcas pa tshogs bshad kyi khrid yongs rdzogs gtso bor gyur pa'i dbang / rjes gnang /

ljags lung mang du gsan/ lam zab bla ma'i byin rlabs gsan skabs grub chen birWa pa'i skur dngos su gzigs pas de phyin birWa pa'i rnam 'phrul rgyal tshab kun dga' dbang phyug
gi sku'i skye bar thugs nges gting nas 'drongs/ phyis sku gshegs pa'i skabs su'ang ye shes kyi skus rjes su bzung bar snang ngo / /mkhan chen dpal ldan chos kyi rgyal mtshan
las/ bi rU pa'i srung ba'i byin rlabs/ 'jam dbyangs smra seng / gnyan sgrol yan lag drug pa/ spyan ras gzigs bcu gcig zhal rnams kyi rjes gnang / theg pa chen po'i
gso sbyong gi sdom pa/ mang mkhar blo gros bzang po'i sgrol dkar skor/ nyid mdzad sman bla'i mdo chog sogs lung mang du gsan/ byams pa dpal ldan bzang po las dpal ldan lha
mo dud sol ma'i rjes gnang gnyis dang / dpe bum yongs rdzogs kyi lung bcas gsan/ byams pa 'jam dpal grags pa las tshe dpag lha dgu'i dbang / chos rje ngag dbang tshul khrims
las kun rig dbang / tshe rta zung 'brel/ 'jam nag khyung nag /ri khrod ma/ 'byung 'dul/ seng ge sgra/ rnam 'joms/ 'jam dpal dmar ser/ sgrol ma bcas kyi rjes gnang gsan/
smra ba'i seng ge rdo rje slob dpon chen po 'jam pa'i dbyangs ngag dbang legs grub kyi mdun nas gur rigs bsdus/ sambu Ta/ mkha' 'gro rgya mtsho sogs dbang chen dang
/ gur zhal bka' sdod dang bcas pa'i rjes gnang / dur khrod bdag po'i rjes gnang dang be bum gyi lung / dam tshig rdo rje'i rig gtad/ las 'brel gter byon phyag rdor dregs
'dul gyi dbang lung sogs mang du gsan/ khyad par bod du lan rjes ma phebs skabs slob dpon a bha yA ka ras mdzad pa'i rdo rje phreng ba'i dbang bskur

gsan pa'i skabs mnal ltas gzigs pa rnams/ rje nyid kyis phyag thor bkod pa 'di lta ste/ na mo gu ru badzra satwA ya/ ye shes nyi ma nang gi dbu ma'i mkhar/ /shar ba'i mod nas
bde chen grub pa'i gzis/ /mchog tu mi 'gyur padmos rgyas mdzad pa/ /khyab bdag rdo rje sems dpas dge legs mdzod/ /de la 'dir shrI badzra A ba li'i ma hA maNDa la rnams
su gtor ba dang blugs pa'i bdud rtsis yid kyi utpa la kha bye ba'i tshe/ nying 'khrul gyi nges pa la ji ltar 'char ba'i rim pa mdo tsam brjod par bya ste/ dang por a dhi
tiShTha'i tho rangs/ skyes bu brjid chags pa/ snum bag can/ gzugs gzhan las 'dabs 'gyur gyis che ba/ za 'og nag po'i gos lhub gyon byas pa zhig gis thog drangs skye bo'i
tshogs rab tu mang pos bdag nyid la 'dud pa dang / shar phyogs nas nyi ma zhig shar ba snying gar thim/ de las slar skar ma lta bu'i nyi ma chung ngu mang po 'phro ba dang
/ byi'u chung ngu zhig khras ded pa srog bskyabs pa rnams byung ngo / /gnyis pa/ manydzu badzra'i tho rangs/ sngar phyin myong ba lta bu'i skyed tshal nyams dga' ba zhig
tu slebs pa'i tho phyi thams cad me tog dkar po phor ba tsam rgyas pa'i shing ljon pa kho nas gang ba'i khrod nas phar spro bzhin du phyin phyin pas/ shing sdong me tog
ser po rgyas pa zhig gi bsil grib tu/ ma hA u pa dhyA A nanda'i zhabs drang srong gi cha byad du bzhugs pa la mos gus lhag par 'bar nas bskor ba byas pa zhig byung / de
bzhin du/ gsum par/ gangs ri o rgyan rdzong du 'dzegs pa'i lam bar thams cad shug pa'i nags stug po dang / me tog rgyas par snang / bar skabs shig thar dka' bar steng nas
su yin ngo ma 'tshal bas gzan gos lta bu zhig 'phangs byung ba'i sne la zin nas phyin pas bde blag tu thar/

der khang bzang bkod legs cung rnying pa zhig gi phug tu/ dmar po skor gsum gyi bris sku snum bag chags pa'i mdun mar me gsal lam pa mang po sbar ba mthong / bzhi par/ gzho
stod gter sgrom red snyam zhig gi mda' nas yar badzra dhA ra mai tri A nanda'i zhabs dang lhan du phyin pas/ skabs shig chu las thar dka' yang / badzra dhA ra'i zhabs sngon
la tshegs med par phebs/ rang nyid kyis lan gnyis brgal ba'i snga mar phyin ma thub/ rjes mar bde blag tu phyin pa'i phar kar pha wang zhig gi steng du grub pa'i slob
dpon badzra ghAnTa pa bzhugs 'dug /de'i 'khris su kun tu rgyu'i cha byad can zhig gis li khri dngos yin tshul gyis shing lo dmar ser reg pas tshon dmar ser du 'gyur pa zhig
dpral bar bslan/ dUrWa dngos yin zhes shing tog ser po zhig byin pa zos pas ro khyad par du 'phags pa byung / bcud len mchog tu 'gyur zhes zer/ yang re zhig na lha khang
gog po zhig tu/ byams pa'i sku bsam gyis mi khyab pa zhig thigs pas 'jigs la khad du 'dug /'khris der mi mang pos nged la zhig gsos gyis zhes bskul ba na/ rang nyid nas
kyang de ltar byed pa'i khul gyis/ dar gcig na zhal ras yan legs po zhig grub song bar/ rab gnas bya zer/ ma hA sandhi pa anya hi ta'ang bzhugs 'dug /cho ga zhig btang
song ba brjed/ tshogs 'khor zin pa na bdud rtsi yin zer shing tog gi khu ba 'dra mo ser po zhig gnang byung ba 'thungs pas zi bun pa zhig byung / der glu longs zhes gsungs
pas 'di 'dra zhig 'then pa'i snang ba shar ro/ /oM shrI a la la hoH bde chen gyi ye shes mthar son pas/ /kha sbyor la yan lag bdun dang ldan/ /dpal rdo rje 'chang chen

mi gzugs can/ /rje bla ma'i zhabs pad snying nas dran/ /phung po dang khams dang skye mched kun/ /gdan gsum gyi dkyil 'khor gcig tu shar/ /rje bla ma sku yi rdo rje la/ /yul
snang stong gi ngang nas gsol ba 'debs/ /rtsa a ba dhU ti'i rgyud mangs las/ /rlung mi shigs nA da'i dbyangs snyan len/ /rje bla ma gsung gi rdo rje la/ /sgra grags stong
gi ngang nas gsol ba 'debs/ /thabs bde ba chen pos drangs pa yi/ /stong nyid la snying rje'i rang rtsal rdzogs/ /rje bla ma thugs kyi rdo rje la/ /blo rig stong gi ngang
nas gsol ba 'debs/ /che phra ba'i rtsa rlung thig le'i khams/ /'od gsal du dwangs pa'i zung 'jug sku/ /rje bla ma ye shes rdo rje la/ /don dbyer med kyi ngang nas gsol
ba 'debs/ /nges 'byung gi chu yis snying rab bsil/ /tshul khrims kyi bslab pas lus ngag dag /ting 'dzin gyi byed pos sems rgyud dul/ /shes rab kyi mig dang ldan par shog
/snang ba kun 'ja' tshon lha skur shar/ /stong pa yang bde ba'i thabs dang bcas/ /zung 'jug la dga' bzhi'i rtsal rdzogs pa'i/ /go 'phang de tshe 'dir 'grub gyur cig /ces
pa ste/ tshig zur re gnyis nyams yod na ma gtogs 'di ji lta ba'o/ /lnga par/ pha rol tu sman ljongs dang / bza' shing gi ra ba dang / khang bzang yid 'phrog pa/ tshu rol
tu rang nyid/ bar du chu klung chen po zhig 'babs par snang bas/ rang nyid der 'jug 'dod kyi blo skyes ma thag /nying 'khrul du shes nas thog brdzis kyis phyin kyang / chu
gzhung tsam du slebs pa dang phyir 'khor nas ma thar/ slar gos dang bral bas phyin pa na bde blag tu slebs/ der bram ze'i gzugs can zhig gis/ snyan ngag

me long gi rgya dpe zhig gtad nas/ cung zad khro tshul bcas/ khyod snying rul/ tshe 'dir chu 'di las brgal mi nus/ 'on kyang phyi mar dka' ba med par thar bar 'gyur ro/ /zhes
zer ro/ /drug par/ bsam yas mchims phu'i kun mkhyen dri med 'od zer gyi gdung 'bum yin rgyu de'i 'khris nas phar phyin pa na/ se ba'i phung po me tog rgyas pa zhig gi
khrod nas rje bla ma dhI kA sha'i zhabs kyi phyag bris yin pa'i shog dril zhig rnyed/ stod cha der tshig 'ga' zhig 'dug kyang brjed/ gsham der snyan brgyud 'chi med bcud
len zur du bris pa 'di ji lta ba bzhin gda'/ der sems spro snang gis tshar kha shas klog pa blo la gsal ba byung / de mtshams rje bla ma dhI kA sha'i zhabs mjal/ 'di ltar
'dug ces zhus pas/ re zhig ci yang mi gsung / dar cig na/ de 'bar ba'i snyan brgyud zab shos shig yin/ ngas tsA rir 'gro dus bris pa yin ces phebs/ de rjes tsam du rdo rje
'dzin dbang bA gindra mjal bar 'phros zhus pas/ dgyes pa'i rnam 'gyur dang bcas thod phreng rgyan ldan zhig gnang nas/ dam tshig gtsang ba yin 'dug /ces dang / dam tshig
'di ni 'da' bar dka'/ /de bas srog bzhin gces par zungs/ /zhes gsungs pa'i snang ba byung / bdun par/ lha ldan sprul pa'i gtsug lag khang du slebs pa na/ nang skor du
phyin par/ rang gi lag tu 'bras dkar gyis khengs pa'i rin po che'i za ma tog zhig 'dug pa nas 'thor bzhin du phyin pas/ sa la chags rim bzhin du me tog dkar po re re lam
lam skyes/ spro snang bcas jo bo rin po che'i mdun du slebs/ der mar me brgya kong zhig spar chog byas 'dug pa'i 'khris der ngo mi 'tshal ba'i mi zhig gis/ sku zhabs kyi
grub

rtags khyad par 'phags/ da mar me 'di rnams la thugs smon gnang na rang 'bar du yong / de byung na smon lam gang btab myur du 'grub zer bar/ mar me la dmod btsugs te me tog
'thor bas rang 'bar du byung / der phan bde 'byung ba'i sogs dang / 'jig rten bde zhing sogs kyi smon lab btab pas/ da ci'i de na re/ rang don du'ang smon lam re mdzod zer
bar/ phar ltos dpon med tshul ltos g.yog med cing / /'dul rgyu'i dgra med bskyang rgyu'i gnyen med par/ /dben pa'i gnas su rang sems 'dul ba dang / /rlabs chen rgyal sras
spyod pa mthar phyin shog /ces btab pas yi rangs pa'i rnam 'gyur ston to/ /brgyad par/ btsun pa bgres song zhig gis glegs bam chen po zhig gtad 'di phreng ba skor gsum
gyi don 'grel grub chen mi tra dzo kis mdzad pa de yin zer/ zhal phyes pas/ thog ma der srid spel dang / de 'og byis pa la 'jug pa'i sgo dang / sman dpyad sogs nas/ mthar
dus 'khor las gsungs pa'i bcud len sogs yod pa/ dpe tshan shin tu mang ba/ bo dong pa'i de nyid 'dus chen gyi snying po bsdus pa lta bu zhig 'dug /de tsam na lung yod
med dpyod pa'i snang ba shar ma thag /rje bla ma wA gindra dang mjal/ lung yod kyang brgyud pa nges 'drongs mi 'dug gsungs/ cung zad na mdun gyi nam mkhar slob dpon rin po
che dang / grub chen mi tra gang yin ma 'tshal ba zhig byin gyis rlob rlob ltar bzhugs pa'i 'phror gnyid sad do/ /dgu par/ mi zhig gis bsam yas nas bskur ba yin zer rgya
ma chen po zhig sprad/ kha phye bas gnam lcags rdo rje dngos gtsang khyad mtshar zhig 'dug /der mi des/ 'di las cung chung ba zhig yod pa ma

hA sandhi par phul bas thugs mnyes po rang byung song / 'di na nyin nas sku zhabs rang la 'bul snyam yang / thugs bca' gnang gi med dam snyam pas gzhag /da lan thugs bca' gnang
ba 'dra zer bas phul ba lags zer ba'i 'phror bzhad mo mang du 'chor ba zhig byung ngo / /bcu par/ rang nyid skye yul yin snyam pa'i sman ljongs nyams dga' ba zhig tu
slebs par/ bdud rtsi ril bur 'gro ba'i sngo sman rnams tshol ba'i 'dun pas phyin par phal cher zhig rnyed/ slar phyin pas a ru ra'i nags tshal tho re ba zhig tu slebs/ de
na sman gyi drang srong yin zer ba'i dge slong bgres po skra dang sma ra dkar po can zhig 'dug pas/ sngo sman mang po'i ngos 'dzin dang / sman sbyor kha shas gsungs/ de
la yul 'di rgya bal gyi sa cha zhig yin 'dra bas ji skad zer ba lags zhus par/ bde mchog gi gnas khyad par can yin/ sku rang byon kyang bzhugs pas mjal du 'dong zhes khrid/
khang bzang cung zad gog pa zhig gi sgo phye ba'i nang du/ mtsho nag ngam pa zhig gi dbus su bde mchog gi sku blos mi 'khyud pa'i chen po zhig mjal/ zil bsam gyis mi
khyab pas re zhig brgyal ba snyam byed do/ /bcu gcig par/ srod khra 'brug tu slebs/ paN chen nags rin gyi sku de mjal bas/ cung zad na sku dngos su song / phyag gis reg cing
/ khyod kyis dbang ji tsam thob gsungs/ thob tshul rags pa zhus pas/ skal bzang dang dam nyams gnyis ka mang du bsags 'dug phebs/ spyir sngags kyi dam tshig srung shin
tu dka' na'ang rtsa ba che rigs dang 'gal ba cher mi bdog zhus pas/ gnad ma go ba mtshangs che/ tha mal gyi snang zhen dang bcas pas dbang tshig 'chad nyan

tsam la'ang ltung ba char bzhin 'babs gsungs/ 'o na dbang gtan nas mi zhu ba legs sam zhus pa/ de 'dra ga la yin/ rdzas ldog so sor phye dgos pa yin mod gsungs pas/ bod snga
phyi'i sngags kyi phyag len yangs dog dang / jo bo rjes/ so sor thar pa'i nyes pas gtan nas ma gos sogs dang / 'jam dbyangs bla mas/ rdo rje theg pa'i bstan pa ni/ /sogs
la go ba khyad par can skye ba snyam byed pa byung / der nyid kyi padma tshe khrid de gnang dgos zhus pas/ dpe brlag nas med gsungs/ thugs nas gnang bas khyab lags sam
zhus par/ gdams ngag dgos na dbang bskur ba dgos pa yin mod gsung ba'i 'phror sku rang du song ngo / /tho rangs/ phreng ba'i skor la 'bel gtam mang du bgyis kyang brjed/
dran pa zhig la/ abha yas/ rgyud sde so sor ma phyes zer ba mi bden te/ rgyud sde phyi nang gnyis su phye zhing / nang la'ang khyad chos ma 'dres par bshad pa'i phyir/ de
la'ang rgyu mtshan yod de/ lam dang 'bras bu dngos btags ldog pa dang bcas pa'i dbye ba dang / bslab pa gsum rdzogs pa'i dbang du byas pa'i phyir/ 'on kyang phyag len la
gnyis ka gnang ste/ ma nges pa'i dbang rnon dang / bla med kho nar nges pa'i dbang rnon dag gi ched du'o/ /de lta mod kyi da lta'i phyag len ltar na'ang don gyis bla med
du 'gyur te/ thog ma nas de'i dbang bskur ba tsam gyis rgyud bde stong chen po'i ngo bor bsdoms zin pa'i phyir ro/ /zhes sogs rgyu mtshan dang bcas te smra ba zhig byung
ngo / /zhes bka' stsal pa ltar ya mtshan pa'i mnal nyams khyad par can dang bcas gsan par mdzad do/ /phan bde bzang po las kyang rdo rje phreng ba'i dbang

bskur phal cher dang / 'jam nag /gza' yum/ gshed dmar rnams kyi rjes gnang / ngag dbang lhun grub las/ kun rig dbang / seng gdong / gur drag /seng ge sgra rnams kyi rjes gnang
/ tshe rta zung 'brel dbang / tshul khrims dpal bzang las seng ge sgra/ gshed dmar sogs kyi rjes gnang / kun dga' bsam 'grub las rnam 'joms rjes gnang dang / tshe rta
zung 'brel/ chos grags las rnam 'joms rjes gnang / ngag dbang bkra shis las tshe dpag med grub rgyal lugs kyi dbang / rnam 'dren dam pa dge 'dun rgya mtsho las tshe dpag
lha dgu'i dbang 'chi bslu dang 'brel ba/ ri khrod ma/ tshe rta zung 'brel sogs gsan/ dpal ldan phrin las las kye rdor rgyu lam/ ba ri brgya rtsa/ snar thang brgya rtsa/
/sgrol ma bar chad kun sel rnams kyi rjes gnang sogs dang / tshe rta zung 'brel/ 'jam dbyangs dmar ser gyi rjes gnang lung bcas/ byams pa bstan 'dzin rnam rgyal las zhu chen
pa'i bcu gcig zhal gyi smyung gnas lung / bla ma ngag dbang grags pa las rab gnas dpal 'byor rgya mtsho'i lung / ngag gi dbang po las 'jam dpal shes rab 'khor lo dang
/ gtsug tor 'bar ba'i rjes gnang lung bcas gsan/ rdo rje slob dpon bsod nams phun tshogs las dus 'khor bu lugs dbang rdzogs pa/ brgyud 'debs/ sgrub dkyil lung / rdo rje
shugs/ sna tshogs yum/ rdo rje khyung khra rnams kyi rjes gnang / rnam sras ser chen lha dgu'i rjes gnang bcas/ chos rje dge legs rgyal mtshan las sbyong dkyil bcu gnyis/
'chi 'joms/ nyi sbas sgrol ma nyer gcig /tshe dpag dkar po/ khro mo sme brtsegs/ bcu

gcig zhal/ mi 'khrugs pa rnams gsan/ rdo rje 'dzin pa ngag dbang bzang po las/ thugs rje chen po phyag chen zung 'jug /tshe dpag med sprul sku/ bde mchog bong zhal can/ dgra
nag /rigs gsum spyi dbang sogs/ dpal ldan don grub las/ bcu gcig zhal/ thugs chen skyer sgang lugs/ 'jig byed dpa' gcig /bir srung / phrin las rab rgyas las thang lugs
tshe dbang / de'i yig cha'i lung / zhabs drung byams pa kun dga' dpal bzang las sa ru pa'i lugs gcod skor yongs rdzogs kyi smin grol gsan/ 'jam dbyangs blo gsal las tshe
dpag med 'chi med rnga sgra'i dbang / gsang 'dus spyan ras gzigs dbang / 'jigs byed bcu gsum ma'i dbang / 'jigs byed rwa pod kyi lung / ngor chen bka' 'bum pod bzhi/ zhu
chen bka' 'bum pod brgyad kyi lung sogs gsan/ nA lendra'i gzim 'og mchog sprul rin po che byams pa ngag dbang bstan 'dzin snyan grags zhal snga nas dbu ma lugs kyi sems bskyed/
de'i brgyud 'debs lung / blo sbyong zhen pa bzhi bral/ de'i don 'grel grags pa/ sa paN/ nub pa rig 'dzin grags/ kun dga' legs rin bcas kyis mdzad pa'i khrid lung /
grub chen mi tra'i tshe dpag dkar po'i rjes gnang / de'i brgyud 'debs/ sgrub skor/ rjes gnang bcas kyi yig cha'i lung / sgrol dkar 'od zer drug sbrags kyi rjes gnang dang
khrid lung / sgrub thabs kyi lung / dbyangs can ma dkar mo'i rjes gnang lung bcas/ bo dong lugs kyi dbyangs can dkar mo'i rjes gnang lung bcas/ bo dong pas mdzad pa'i de'i
sgrub thabs tshig lhug /gegs sel/ sbyin sreg /bstod pa dang bcas

pa'i lung sogs dbyangs can ma'i skor gyi rjes gnang bklag lung mang du gsan/ tshe dpag med lha dgu'i dbang / sa lugs thugs rje chen po gtso 'khor gsum gyi rjes gnang lung bcas/
thugs rje chen po tshem bu lugs kyi khrid/ yig cha skor du ma'i lung / rta mgrin gsang sgrub kyi byin rlabs/ rta mgrin pad dbyug can gyi lung / rta mgrin zla rgyal lugs
kyi rjes gnang / khyung nag 'byung po 'ur 'ded kyi rjes gnang lung bcas/ o rgyan rin po che la brten pa'i bla ma mchod pa'i cho ga grub gnyis 'dod 'jo'i bsam 'phel/ o
rgyan bstod pa/ nA ro mkha' spyod kyi dmigs rim khyer bde bcas kyi lung / lcam dral lha gsum gyi rjes gnang / nyid mdzad mgon po'i bla mchod dang / nA ro mkha' spyod kyi
brgyud 'debs/ sgrub thabs/ smon lam gyi lung sogs zab chos mang du gsan/ rje btsun rdo rje rnal 'byor mas mngon sum rjes su bzung ba mkhas shing grub pa'i rdo rje slob dpon
chen po dpal zhwa lu ri sbugs mchog sprul rin po che rin chen blo gsal bstan skyong gi zhal snga nas snga phyir bka' chos rgya mtsho gsan pa'i zegs ma tsam bkod par/
sems tsam lugs kyi sems bskyed/ rigs byed ma'i rjes gnang phyi sgrub thun mong ba/ dzaM dmar rjes gnang lung bcas/ mgon po beng dmar rjes gnang lung bcas/ gtor chog lung
/ phyag rdor 'byung 'dul sems dpa' sum brtsegs kyi rjes gnang lung bcas/ thub dbang 'od zer dri med lha bdun ma'i dkyil 'khor du dbang bskur ba/ gtsug tor dri med lha lnga'i
dbang / don yod zhags pa lha mang gi dbang chen/ dbang chog gi lung / dpal rdo rje dbyings rtsa ba'i lugs kyi dkyil 'khor gyi dbang bskur chen mo sngon dngos rjes tshang
/ dkyil chog

sogs kyi lung bcas/ dpal rdo rje rtse mo rigs bsdus pa'i dkyil 'khor gyi dbang bka' bcu tham pa tshang ba/ mtshan brjod rnal 'byor rgyud du bkral pa 'jam dpal gsang ldan gyi
dbang chen/ shAkya seng ge gtsug tor dgu pa'i dbang / rnam 'joms dkar po lha bcu dgu ma'i dbang / phyag rdor 'gro bzang lugs kyi dbang chen/ rdo rje rnal 'byor ma'i byin
rlabs rgyas pa tshar lugs ltar/ nyid gsung rnal 'byor ma'i byin rlabs kyi cho ga /gegs sel sogs kyi lung / dpal mchog rdor sems/ mi 'khrugs bcu gsum ma/ 'jigs byed dpa'
gcig rnams kyi lung / ni gu'i skor rje nyid kyi chog khrigs tshang ma'i dbang byin rlabs/ su kha'i byin rlabs/ rtsa khrid/ stan gcig ma/ lhan thabs rnams kyi khrid lung
/ su kha'i khrid/ phyag chen gwa'u ma'i byin rlabs khrid dang bcas pa/ yig cha'i lung / bde mchog dril bu pa'i dbang / bde mchog mai tri bcu gsum ma'i dbang / bde mchog sdom
'byung gi dbang / bde mchog spyan ras gzigs padma drwa ba'i dbang / bde mchog lwa ba bcu gsum ma'i dbang / ma hA mA yA'i dbang / bde mchog sangs rgyas mnyam sbyor gyi
dbang / bcom ldan 'das rdo rje gdan bzhi yab bka'i dbang / gsang 'dus 'jam rdor dbang / gsang 'dus 'jig rten dbang phyug dbang / gshin rje gdong drug gi dbang / dpal dus
kyi 'khor lo bu lugs kyi dbang bskur chen mo sngon dngos rjes tshang / grub thob tshe sgrub kyi dbang / jo nang khrid brgya'i gsung khrid/ pod dbang / lung bcas/ thugs rje
chen po tshem bu dmar khrid kyi gsung bshad sngon 'gro nas brtsams mthar chags su rgyas spros bcas/ bde mchog dril bu lugs kyi bskyed rdzogs kyi zab khrid/ ti phu'i tshe
sgrub zhal shes ma'i zhal

khrid/ gsang 'dus rim lnga'i khrid/ mi tra lugs kyi thugs chen yi ge bzhi pa'i byin rlabs/ rdzogs rim phyag chen sems nyid ngal gso'i khrid/ tshe dpag med grub rgyal lugs kyi
tshe'i nyams khrid zab mo zhag bdun dang / 'ba' ra ba'i tshe khrid rin chen gter mdzod sogs kyi lung / byin rlabs dbang bzhi'i tshul du bskur ba/ tshe sgrub bu ston gong
khug ma'i khrid lung / lam skor phyi ma brgyad kyi pod gzhung / bu ston yo ga'i chos 'byung rnal 'byor rgyud kyi rgya mtshor 'jug pa'i gru gzings/ bu ston rin po che'i
rdor dbyings mchod phreng / rje nyid mdzad dbang gis sdom rigs pa'i 'phrul 'byed/ lam 'bras pod nag ma/ rje nyid mdzad rnal 'byor ma'i bla ma'i rnal 'byor/ chos nyid dngos
bstan gyi zin bris sogs/ zhwa lu pa'i gdan rabs glegs bam/ sbyong dkyil bcu gnyis kyi yig cha thar paN gyis mdzad pa/ tshar lugs bla ma'i rnam thar skor las/ bdag chen
rdo rje 'chang / rje btsun rdo ring pa/ rdo rje 'chang sgo rum pa/ tshar chen rje/ mkhyen brtse/ mang thos klu sgrub/ bod mkhar ba mai tri don grub rgyal mtshan/ mkhan chen
bslab gsum rgyal mtshan/ rta ra ba bsod nams chos 'phel/ mkhan chen ngag dbang chos grags/ dbang phyug rab brtan/ mgon po bsod nams mchog ldan/ zhwa lu mkhan chen bsod
nams mchog grub/ nyid mdzad sa skya pa kun dga' rgyal mtshan pa bcas kyi rnam thar de dag gi ljags lung sogs sgrub thabs/ khrid zin/ las tshogs sogs kyi bklags lung rab
tu mang po gsan no/ /gong dkar po ta la pa mkhan chen rin po che bstan 'dzin tshul khrims mdun nas/ dpal mchog dang po 'jig

rten las 'das pa dang 'jig rten pa'i dkyil 'khor bcu bzhi rdul tshon gyis bzhengs pa'i steng nas dbang skur yongs su rdzogs pa sngon dngos rjes tshang dang / sa lugs yang dag
lha dgu'i dbang rdzogs par gsan/ brag sgom zhabs drung ma hA paNDi ta dkon mchog bstan pa rab rgyas dpal bzang po'i zhal snga nas bka' chos mang du gsan pa las/ gsang
bde 'jigs gsum sngags btu'i byin rlabs/ bde mchog sngags btu'i lung / dbyangs can dmar mo'i rjes gnang lung bcas/ 'jam bzhad gnyis pa'i yi dam sgrub skor nas/ 'jam dkar/
dmar ser/ phag dkar/ gdugs dkar 'don thabs/ rnam 'joms bum chog bcas kyi lung / dri med 'od/ rdo rje snying 'grel/ rgyan 'jug /rgyan 'grel don gsal/ zhwa lu'i chos spyod
las chu gtor ma gtogs tshang ba/ blo sbyong chen mo/ lam rim zin bris bcas kyi lung / rje rin po che'i yon tan gzhir gyur ma/ rin chen gsum gyi gtam/ phyag rdor stod 'grel/
nag po gzhung drug /dril bu skor gsum/ lU hi pa'i sgrub thabs che ba/ phreng ba skor gsum/ rgya mtsho/ sgron gsal/ mdor byas/ mdo bsre/ rnam gzhag rim pa/ dkyil chog nyi
shu pa/ byang chub sems 'grel/ rim lnga/ zung 'jug gsal ba/ klu sgrub bstod tshogs/ dpag bsam 'khri shing / mdo kun btus/ bskal bzang rgyan phreng / skyes rabs so bzhi
pa/ bslab btus/ spyod 'jug /byang sa/ ched du brjod pa'i tshoms/ byams chos phyi ma bzhi/ rigs tshogs drug /tshad ma mdo/ rnam 'grel sogs sde bdun/ so thar mdo/ 'dul ba
mdo rtsa/ sum brgya pa/ me tog phreng rgyud/ 'od ldan/

mngon pa mdzod/ kun btus/ dbu ma bzhi brgya pa/ 'jug pa rang 'grel/ jo bo'i chos chung brgya rtsa/ snar thang brgya rtsa/ rin spungs skor gsum/ blo sbyong brgya rtsa/ thogs
med bka' 'bum/ snyan brgyud chen mo/ bla ma lnga bcu pa/ rtsa ltung dang sbom po'i rtsa ba/ spyan snga blo gros rgyal mtshan pa'i 'dul ba'i sdom tshig /dge tshul slong byang
sngags bcas kyi phyir bcos/ gsang 'dus rtsa rgyud rgyud phyi ma dang bcas pa rnams legs par gsan/ gzhan yang rje rin po che'i lam gyi gtso bo rnam gsum gyi lung / bka'
gdams thig le bcu drug gi dbang / rnam snang mngon byang gi dbang / de'i sgrub dkyil sogs kyi lung / gshed dmar bcu gsum ma'i dbang / dril bu lha lnga'i dbang / sgrub
dkyil lung / dril bu lus dkyil dbang / de'i sgrub skor sogs kyi lung / phyag rdor 'khor chen gyi dbang / u tsarYa dang / sems dpa' sum brtsegs kyi rjes gnang / 'jigs byed
dug dbang / rgyal ba dge 'dun rgya mtsho'i yi dam sgrub skor nas spyan ras gzigs dang / sgrol dkar rjes gnang / byang chub sems dpa'i nor bu'i phreng bcas kyi lung / bka'
gdams glegs bam rin po che yongs rdzogs/ bka' gdams thor bu/ po to ba'i chig lab ring mo/ /byang chub 'od kyi zhal gdams/ ding ri brgyad cu/ ang yig bdun cu pa/ tho lcogs
drug pa/ nag tsho'i jo bstod brgyad cu pa/ man ngag lhan thabs/ bde mchog rtsa rgyud/ 'jam dbyangs bzhad pa ngag dbang brtson 'grus kyi 'jam dkar/ dbyangs can dkar mo/
srad brgyud lugs kyi ri khrod ma rigs gsum gyi sgrub thabs/ so so'i las sbyor dang bcas pa'i lung / stag phu ba'i rnal 'byor ma'i bskyed

rdzogs chen mo baiDUr zhun ma'i them skas/ thu'u bkAn pas mdzad pa'i rnal 'byor ma'i bskyed rdzogs kyi dmigs rim shin tu zab pa bde chen bcud kyi snying po/ paN chen dpal ldan
ye shes kyis mdzad pa'i bstod pa srid gsum 'gugs pa'i lcags kyu'i 'grel chen rdo rje gsum gyi snang ba zhes khri gung thang pas bkod pa'i glegs bam bcas kyi lung / blo
sbyong nyi ma'i 'od zer/ yongs 'dzin rin po che'i don bdun ma/ blo sbyong tshig rkang brgyad ma/ tshem bu dmar khrid bcas kyi khrid/ bka' gdams chos 'byung chen mo'i lung
bcas/ gso dpyad rgyud bzhi/ sa paN tshig gter/ sdeb sbyor rin 'byung / me tog chun po/ snyan ngag me long / sgra ka lA pa/ dbyangs can sgra mdo rtsa 'grel bcas kyi lung
sogs dbang rjes gnang bklag lung / zhal khrid sogs shin tu rgya chen gsan no/ /dga' ldan khri rin po che 'jam dpal tshul khrims las bla ma'i rnal 'byor dga' ldan lha brgya
ma'i khrid lung / shar rtse grags pa bstan dar las 'dul ba rgya mtsho'i snying po dang / byang rtse blo bzang mkhas grub las yon tan gzhir gyur ma sogs kyi lung / rwa
sgreng khri chen rin po che las lam gyi gtso bo rnam gsum gyi lung / mchog sprul blo bzang mthu stobs las tshe dbang grub rgyal ma dang / bya spyod spyi'i cho ga'i lung
/ dbu ma'i lta khrid skor gyi gsung bshad/ ka chen nor bu don grub las paN chen dpal yes kyis mdzad pa'i dug dbang bskur tshul/ rigs byed ma'i bstod lung / sgrub thabs brgya
rtsa'i rgya gzhung gi lung bcas gsan/ lha btsun 'jam pa'i rdo rje ye shes don grub bstan pa'i rgyal mtshan dpal bzang po'i zhal snga nas/ thub pa dam tshig gsum bkod
lha lnga/ sman bla zhe bdun ma/ gdugs dkar

lha mang / rnam 'joms mthing ga lha bco lnga/ gza' yum lha bcu bzhi/ khams gsum rnam rgyal/ 'jigs byed skyo lugs zhe dgu ma/ dge lugs 'jigs byed dpa' gcig /'brug lugs ras chung
tshe dpag med nang sgrub zhi ba lha mang / gsang sgrub khro bo lha mang / ngam rdzong lugs kyi bde mchog lus dkyil/ stag lung pa'i dgyes rdor dznyA na lugs/ kye rdor
ting 'dzin dbang bzhi/ khros nag lha lnga rnams kyi dbang chen/ khro phu lo tsA'i man ngag brgya rtsa 'bring po'i lung / gtum mo zhag bdun/ zhag gsum ma/ rlung / chu/ me
tog bcas kyi bcud len/ rde'u'i bcud len bcas pa'i phyag khrid lung bcas/ ma ning ha 'don gyi khrid/ ding ri brgyad cu pa/ dam pa'i mkhyud dpyad dkar nag khra gsum/ 'jigs
byed nag po'i dug srung / grub rgyal lugs kyi tshe khrid/ 'ba' ra ba'i yig cha tshang ma/ khyung po'i mgur brgyad/ sgrol dkar/ 'jam dbyangs smra seng / 'jam dpal nag po/
/seng gdong sngon mo gong dkar lugs/ dbyangs can dkar mo rnams las sngar ma gsan pa'i yig cha ci rigs kyi lung sogs gsan/ dpe chos rin chen spungs pa/ gtam rgyud rin chen
phreng mdzes/ man ngag rin chen spungs pa rnams ngag dbang legs grub las gsan/ mchog sprul ye shes thub bstan rgya mtsho las thig le bcu drug gi rgyun khyer dbang khrid
gtsos rjes gnang dang lung 'ga' tsam gsan/ ser byes rab 'byams pa dge bshes ye shes gong 'phel las nag tsho'i jo bstod brgyad cu pa/ 'brom gyi jo bstod sum cu pa/ 'brom
gyi lha chos mi chos gnad phreng / lha btsun byang chub 'od kyi zhal gdams/ 'chad ka ba'i don bdun ma'i

rtsa tshig /blo sbyong thun gcig ma/ chos gsum dri len dang rgyal sras lag len/ rgya ma spyan snga ba'i blo sbyong bla ma'i rnal 'byor/ 'jam dbyangs kha che'i snying gtam bcu
gsum ma rnams kyi lung / byang sems ra sgreng ba'i blo sbyong byang sems chu rgyun/ po to ba'i man ngag beu bum sngon po/ bka' gdams gsar rnying gi chos 'byung chen mo
sogs gsan/ dge ba'i bshes gnyen rab 'byams pa grags pa lhun grub las spyan snga blo gros rgyal mtshan gyi blo sbyong chos kyi sgo 'byed/ 'jam mgon byams pa phun tshogs las
lam rim 'jam dpal zhal lung gi khrid dang sems bskyed/ lam rim bsdus don khrid lung bcas/ bkra shis lhun po'i ka chen rnam rgyal rgyal mtshan las pa ri brgya rtsa'i rgya
gzhung yongs rdzogs kyi lung / ka chen rin po che blo bzang dge legs kun khyab las paN chen na bza' ba'i be bum dgos 'dod kun 'byung lung bcas gsan pa'i tshul 'dir mdo
tsam mo/ /o rgyan smin grol gling gi khri chen rin po che 'gyur med sangs rgyas kun dga'i zhal snga nas/ bka' ma'i yang dag lha dgu so lugs kyi dbang / nyid mdzad dong sprugs
kyi sbyin sreg lung / nyang gter drag dmar pod rags rim/ thugs rje chen po 'gro 'dul phal cher tshang ba/ chos dbang bla ma gsang 'dus dbang yongs rdzogs/ lung rags
rim/ thugs chen yang snying 'dus pa'i dbang / lung 'ga' re/ phur pa spu gri'i dpang lung cha tshang / las 'brel phyag rdor gtum po'i skor 'ga' re/ pad gling tshe khrid rdo
rje phreng ba'i skor 'ga' zhig gi lung / rig 'dzin thugs thig dbang / tshe dbang / bla ma'i rnal 'byor byin rlabs char 'bebs khrid lung / rdor sems dbang / rtsa khrid
bcas/ rje btsun rin po che 'gyur med phrin las

chos sgron las snga phyir dbang lung khrid gsum mang du gsan pa las/ gtso bor bla ma yang tig yid bzhin nor bu'i dbang lung khrid gsum cha tshang / thugs chen rgyal po lugs
kyi lung khrid/ nyang gter gtum mo zhag bdun ma'i dbang khrid 'brel ma lung bcas/ chos dbang rin po che'i zhal gdams 'ga' re/ ra shag mdos bcu stod smad 'phyang bcas/ thang
lugs tshe rta zung 'brel/ pad gling nag po skor gsum/ man ngag gter phran/ nyi zla sangs rgyas 'pho ba 'jag tshugs ma'i khrid lung / snyan brgyud ma bcas/ dkon mchog
spyi 'dus rtsa dbang / tshe dbang / bshar khrid bcas/ thugs tig rtsa dbang / tshe dbang / rtsa khrid bcas/ lo chen rin po che'i rtsa khrid ngo sprod/ rtsa dbang dang tshe
dbang mtshams sbyor bcas kyi lung / rdor sems dbang / rtsa khrid/ rmi lam dang / 'pho khrid/ lo chen rin po che'i gsung tshang ma'i lung / rin rnam lhan thabs mdzes rgyan
bcas/ a ti'i rtsal dbang / khrid/ lung tshang ma/ drag dmar dbang gsum dregs pa'i srog dbang bcas/ rin rnam bsnyen yig /zhi sbyin/ tshe sgrub/ mi 'gyur dpal sgron gyi lha
khrid/ dmigs rim bcas kyi lung / dregs 'joms lung / thugs rje chen po'i rtsa dbang / mchog dbang / gtor dbang / gar tshe/ gsang ye/ lha chen bcas/ rtsa khrid/ gtum mo'i
shar khrid/ pod rags rim/ lo chen gyi rtsa khrid snying po stan cig ma/ au Di yA na'i gar tshe'i bsnyen yig /khyung ras pa'i nang sgrub gsal byed zung 'jug rnam rol dang
/ gsang sgrub gsal byed/ lha chen bsnyen yig sogs kyi lung / lo chen gyis mdzad pa'i chos spyod phyi ma las 'ga' zhig dang / nang gi chos

spyod/ thun drug /smyung gnas cho ga /klu chog /zhi byed skor cha tshang / gcod dbang dang / khrid lung / g.ya' bzang ba'i lugs kyi gza' bcos gsal byed bcas kyi lung / nyid
mdzad gsang snying bshad rgyun gsol 'debs spyi don dang 'brel ba/ a nu yo ga lung bdun gyi 'chad tshul/ nyang gter khros nag rgyun khyer/ bsnyen yig /thugs chen bder 'dus
sngon 'gro'i khrid yig /thun mong sngon 'gro'i zin bris/ gtum mo'i gsol 'debs/ rdor sems 'pho khrid/ gter gsar skor gyi brgyud 'debs/ lha btsun pa'i gcod yul dpa' bo'i
thol glu'i zin bris snang srid rang grol rnams dang / lo chen rin po che'i rgyud chog /padma dbang rgyal gyis mdzad pa'i rgyud 'chad thabs kyi zin bris lung sogs gsan/ dge
slong dge ba'i bshes gnyen 'gyur med phun tshogs zhal snga nas rgyal ba'i bka' 'gyur rin po che yongs su rdzogs pa gsal dag snyan gsum dang ldan pa'i sgo nas blo kha tshims
par thob pas mi lus tsam po ba thob pa 'di don cung zad dang ldan par gyur snyam rnam pa kun tu rjes su dran to/ /zhes gsungs/ dge slong sngags rab slob dpon 'gyur med
don grub las/ lo chen rin po ches mdzad pa'i so thar las chog /gzhi gsum/ sdom gsum rnam nges/ gsang bdag dgongs rgyan/ chos spyod tshang ba bcas gsan/ dge slong dge ba'i
bshes gnyen sngags rab 'gyur med bstan 'phel las/ gter chen rin po che'i gsung rab glegs bam bcu gsum yongs su rdzogs pa dang / gter gsar skor gter gzhung cha tshang
gi lung bcas gsan/ rgyal sras gzhan phan mtha' yas las/ gu ru tshe brtan rgyal mtshan gyi gter ma rta mgrin brgya rtsa dang / nyid mdzad grub mtha'

ris med gsol 'debs kyi lung / klong sde rna brgyud rdo rje zam pa'i dbang lung khrid/ sems sde a don bco brgyad kyi dbang lung khrid/ kun byed don khrid/ gnubs kyi shog dril
bcu/ 'bri gung chos grags gshin rje'i be bum nag por gnubs kyi gong khug brgya rtsar mtshan gsol ba/ rta mgrin yang khros rtsa dbang tshe dbang / bka' srung srog gtad bcas/
pusti yongs rdzogs kyi nang tshan kha shas ma gtogs tshang ma sogs bka' chos khyad 'phags rab tu mang ba gsan/ rdzogs chen mkhan rin po che padma dam chos 'od zer ram
padma badzra'i zhal snga nas/ snga 'gyur bka' ma'i phrin chog phyogs bsdus glegs bam dgu'i lung yongs rdzogs/ mkhyen brtse'i bka' 'bum lung yongs rdzogs/ rdzogs chen rgyud
bcu bdun dbang lung / khros ma'i srog dbang / sgyu 'phrul zhi khro dang 'dus pa mdo'i dbang lung yongs rdzogs/ klong chen snying tig skor/ gshin rje'i gshed dmar dbang
/ kha thun dbang / rong phur dbang / rog phur dbang / dong sprugs zhi khro rigs bsdus 'gro ba kun sgrol dang / rigs bsdus padma brgya ldan gyi dbang / bka' brgyad rdzong
'phrang gi dbang / dbu lugs sems bskyed cho ga /rong phur pod lung / phur 'grel 'bum nag gi lung / bka' brgyad rdzong 'phrang pod lung / phur pa rgyal po lugs sam rgyud
lugs phur pa'i dbang lung cha tshang / zhi khro khrom dkrugs ngan song sbyong ba'i dbang / phreng po rin po che'i grol tig dgongs pa rang grol dbang lung sogs zab rgyas
kyi gdams khrid/ dbang lung rgya chen gsan/ gling sprul thub bstan rgyal mtshan las/ chos dbang yang ti sangs rgyas mnyam sbyor/ rdor gling lta ba klong yangs pod bzhi dang
/

legs ldan tshe sgrub bdud rtsi 'khyil ba rnams kyi dbang lung yongs rdzogs/ rgya gzhung thor bu'i rigs/ gter chos thor bu'i rigs kyi dbang lung mang du gsan/ sgrol ston 'jam
dbyangs chos kyi rgyal mtshan las/ gter kha gong ma mnga' bdag nyang gi gter byon bla ma drag po dmar chen gyi chos skor yongs su rdzogs pa/ rje btsun khros ma nag mo'i
dbang lung khrid gsum tshang ma/ chos dbang bla ma gsang 'dus skor gyi dbang dang / lung rags rims/ sman lung pa'i yig cha tshang ma/ thugs sgrub dregs pa tshar gcod/ mtsho
rgyal sgrub thabs le'u lnga pa/ mkha' 'gro grib sel gyi skor/ rdzogs chen sangs rgyas mnyam sbyor gyi khrid lung / sngon 'gro'i ngag 'don/ thugs chen 'khor ba dong sprugs
kyi rtsa dbang / lam dbang gter gzhung dang / mkhyen brtse'i lam zab sogs kyi lung tshang ba/ phyag rdor gtum po'i dbang lung cha tshang / ye shes lhun grub kyi brgyud
'debs dang / bsnyen thabs/ sems bskyed bstan pa'i snying po/ zhang khrom king dmar rlung sgrub gzhung dang bkras stobs pa'i chog khrigs/ rdor 'bum gter ma bum chen gyi
cha lag /rnam dag dbang gi chu rgyun/ srung ba'i sdom/ zhal shes phyag len/ 'khor lo khyung gsum bcas/ bum chung / bzang po grags pa'i 'khor lo 'bar ba'i rtsa ba/ brda don
lam zab khrid/ dug dbang sngags bcas/ khyung nag gtor dbang / rin gling nA ga ragsha 'dren skem sman 'khor dang / las tshogs dgu pa ma gtogs cha tshang / grwa pa'i dzaM
dmar dang / lo chen sbyin sreg /pad gling bla ma nor rgyam las bcud len yid bzhin nor bu nang gses bcas/ las tshogs nga bzhi pa rin chen spungs pa/ rgya nag chu 'khor char
'bebs skor

bcas/ dri med rdo rje'i za yig nor bu'i bang mdzod/ mnga' ris paN chen gyi yon tan gter mdzod/ legs ldan rje'i bla ma sku gsum dang / nam mkha' zas za/ byang bdag tshe sgrub
sku gsum rigs 'dus/ drag po karma gu ru'i dbang lung chog bsgrigs bcas cha tshang / dag snang mdos chog snang srid spyi skong / ba mkhal ba'i gsol 'debs bar chad lam sel/
nyi zla sangs rgyas 'pho ba 'jag tshugs ma dang / ka dag ma'i khrid lung / rgya phur bu'i rwa srung dug khrag bum lcags gnyis tshang ba/ skal ldan byis pa'i 'brum srung
gcud 'khor dpe'u ris dang sbrags pa/ gu ru jo tshe'i sha brgya zan brgya/ sna nam thub rgyal gto bcos brgya rtsa/ zur mkhar a jo bal po'i bsod nams glang po stobs skyed/
zangs gling dbang phyug gtad hrul/ rad gling yang zlog dang gtad hrul/ a tsA' ra dmar po'i ser srung / gter ston tshe ring rdo rje'i spyi ti'i skor gyi dbang lung tshang
ba/ gter ston dri med lhun po'i don tig dang / zla ba rgyal mtshan gyi zab tig chos dbyings rang gsal brgyud pa'i chu bo gnyis 'dres las phyi ma gtso bor byas pa'i dbang
lung / grub chen nyi zla klong gsal gyi dag snang dza bIr nye brgyud kyi dbang lung dmigs khrid/ bram ze sdom bzang rlung 'khor nyer gnyis ma/ jag chings ra ru ma'i gzhung
zhal gdams bcas cha tshang / thog srung zhal shes sogs mang du gsan/ rig 'dzin kun bzang gsang sngags bstan 'dzin las/ rdor 'bum chos grags gter byon bdud rtsi bum pa'i
dbang lung / bum chen tshang ma'i pod lung / chos dbang yang dag snying po'i dbang lung / zab mo dag snang gi chos sde 'chi med mandA ra ba'i dbang lung / pad phrin kun
rig rnam bshad/ bla ma

gsang 'dus bsnyen yig /nyams len lam zab gsal byed/ yon tan gter mdzod dbang gi zin bris/ brgyud 'debs/ las byang / gsol 'debs lam khyer zin bris/ bsnyen yig bcas kyi lung
/ legs ldan rje'i bla ma sku gsum ma'i ngag 'don/ dmigs rim/ dmar khrid/ rta mgrin gsang sgrub rgyun khyer/ bsnyen yig /zhi sbyin rnams kyi lung / lnga pa'i gsung rab yang
dag 'khon lugs kyi sgrub dkyil/ bla ma gsang 'dus las byang / bsun zlog skor le tshan bzhi/ rta mgrin yang gsang lo rgyus/ las byang che chung / bsnyen yig sogs/ ras chen
dpal 'byor bzang po'i lugs kyi 'pho ba 'jag tshugs ma/ khyung nag gi las byang / phag mo'i me mchod/ brtan bzhugs le tshan/ rgyal po lugs kyi thugs chen las byang / tshogs
mchod sogs/ gnas brtan 'jam dbyangs grags pa'i gsung tshe dpag med dwang ma bcud 'dren gyi khrid zin lung / rta mgrin dregs pa dbang sdud kyi dbang / chos dbang gter
ma sems bskyed bstan pa'i snying po sogs bklag lung rab mang gsan/ mchog sprul mkhyen brtse'i dbang phyug gi zhal snga nas/ dkon mchog spyi 'dus zhi ba'i dbang tshe dbang
bcas/ bla ma drag po/ rgya can sman bla rnams kyi dbang / klong snying thun mong thun min sngon 'gro'i khrid/ sngon 'gro'i skor gyi ngag 'don nas dus mthar gdab pa'i smon
lam bar dang / bai ro'i bla sgrub sogs/ gtum mo'i gsol 'debs/ dpal chen dang seng gdong brgyud 'debs/ 'phags pa'i gsol 'debs/ phyi nang gsang ba yang gsang gi sgrub pa/
thugs rje chen po'i bla khrid/ tshe sgrub bdud rtsi'i bum bcud/ rig

'dzin thugs sgrub dpal chen zhal lung / phur pa/ mkha' 'gro'i rtsa sgrub/ nang sgrub/ gsang sgrub/ de'i srung zlog /bla ma drag po/ ma mgon/ 'khrugs skong / gza'/ tshe ring
ma/ 'pho ba'i smon lam rnam mkhyen grong 'jug /rig 'dzin srog 'khor/ kun bzang klong rgyud/ rgyud phyi ma bcas kyi lung rnams gsan/ sems dpa' chen po 'jigs med rgyal ba'i
myu gu'i zhal snga nas/ rigs 'dus thugs rje chen po rigs bdag 'od dpag med rnams kyi smin dbang rgyas pa/ klong snying mkha' 'gro'i byin rlabs/ sngon 'gro gnyis kyi smin
khrid dngos gzhi'i ngo sprod bcas/ 'don cha gong smos phal cher/ yang dag /smyung chog /mkha' 'gro'i sreg blugs/ thugs rje chen po'i tshogs skong / rig 'dzin rtsa rgyud
bcas kyi lung sogs chos bka' mang du gsan/ mchog sprul chos kyi rgyal mtshan zhal snga nas/ gu Na ko Sha skabs bcu gsum pa'i lung / mkha' 'gro'i byin rlabs lung bcas/ rje
btsun bsod nams mchog ldan mdun nas/ mi la'i byin rlabs lung bcas/ yum bka' seng gdong ma'i dbang / dpal chen dbang lung / tshe dpag med sku gsum 'dus pa'i chog khrigs/
rdor sems bla ma'i rnal 'byor ja mchod le tshan bar/ mdo sngags smon lam/ yang rdzong thugs sgrub hU~M dmigs/ chos spyod bstan pa yongs rdzogs/ gnas brtan phyag mchod/ zhal
bzhi/ g.yu sgron/ rnam sras/ ma sang bcas kyi skong ba/ mnga' gsol/ bskang bshags/ phrin bcol/ tshogs bsdus bcas kyi lung / grub chen rin po che'i bka' 'bum nas/ dam
chos bde chen lam mchog gi gsang sgrub/ rgyun khyer/ 'pho ba'i gdams pa/ grib bsang sogs lung

shin tu mang po gsan/ rje btsun bla ma chos nyid rang grol gyi mdun nas/ rig 'dzin tshe dbang dang bcas pa/ 'don cha'i lung / sgrub brtson karma dpal ldan mdun nas rta khyung
'bar ba'i dbang dang / bla ma'i rnal 'byor sogs kyi lung / sgrub chen dge ba 'phel rgyas las bla ma'i rnal 'byor gyi lung / bla ma padma rgyal mtshan las kyang rig 'dzin
sogs 'don cha 'ga' zhig gi lung / 'jigs med gzhan phan dbang phyug las rig 'dzin tshe dbang dang / khrid yig zin bris kyi lung / sngon 'gro'i ngag 'don lung bcas gsan/
ma hA paNDi ta 'gyur med tshe dbang mchog grub las klong gsal sku gsum zhi khro'i dbang / tshe sgrub yang gsang bla med dbang bcas/ 'jigs med rig 'dzin mgon po las/ gur
drag ye shes rab 'bar dbang rgyas pa/ tshe dbang 'chi med rnga sgra bcas/ 'jigs bral chos dbyings rdo rje las/ bka' brgyad yongs 'dus/ gur drag dbang rgyas bsdus/ tshe sgrub
yang gsang bla med/ zhi khro 'phrad tshad rang grol/ 'gro drug rang grol/ sku gsum zhi khro/ dam pa'i gsung rdo rje/ bdud 'dul phyag rdor dregs 'dul/ rtsa gsum rdo rje
snying po nas/ rta phyag khyung gsum/ sman bla/ ri khrod ma/ rnam 'joms/ thugs rje chen po yang gsang bla med dbang sgrub chen dang 'brel ba/ bsam lhun dbang / nA ga ragsha
dang snying thig gi bla ma drag po'i dbang gdon khrol bcas/ seng gdong ma'i byad 'grol dbang / gcod yul lung bcas/ o rgyan bstan 'dzin nor bu las/ sku gsum rdo rje snying
po'i dbang sgrub chen dang 'brel ba/ rdo rje snying po las/ rdor sems/ thugs chen rigs gnyis/ mandA ra ba bcas/ rtsa gsum/ bi ma/ snyan brgyud/

smin gling rdor sems bcas kyi dbang lung yongs rdzogs/ grub dbang byang chub chos kyi nyi ma las tshe sgrub lcags sdong ma'i dbang / sprul pa'i sku 'jigs med chos dbyings 'od
gsal las dkon spyi zhi drag dang / dgongs pa rang grol dbang / ma hA paNDi ta 'gyur med mthu stobs rnam rgyal las zhi khro'i dbang / de dang rjes 'brel yig cha mang po'i
lung / nyang gter khros nag dang / smin gling bde gshegs kun 'dus dbang lung khrid gsum yongs rdzogs/ tshe sgrub 'chi med yang snying / gshin rje dregs 'joms dbang / rgya
can dbang lung yongs rdzogs/ gtsug tor dri med dbang lung / grub brgya'i byin rlabs/ nyang gter bka' brgyad rnams kyi dbang / dug dbang rdo rje pha lam/ mdo bskal bzang
dang / mnga' paN sdom gsum rtsa 'grel gyi lung / thugs chen rgyal po lugs kyi khrid lung / byad 'grol gser lde'i lung man ngag dang bcas pa sogs gsan pa rgya chen mdzad
do/ /gar dbang chos kyi rgyal mtshan las tshe sgrub 'chi med yang snying gi dbang sgrub chen dang 'brel ba/ o rgyan rang byung rdo rje las bla ma gsang 'dus dbang / rig
'dzin thugs kyi rdo rje las dkon mchog spyi 'dus tshe dbang / thugs chen rgyal ba rgya mtsho'i dbang / rgya can sman bla'i dbang / bla ma chos longs sprul gsum/ yagsha me
dpal/ sman bla/ rdor sems/ phur pa bcas kyi lung / yongs rdzogs kyi bka' gtad rjes gnang / gsang snying lung bcas/ gar dbang thugs mchog rdo rje las zhi khro'i dbang /
kun bzang theg mchog rdo rje las rig 'dzin pa'i phyag rdor dang / zhi khro'i dbang / bla ma rin po che padma dar rgyas las snying thig gi 'don cha 'ga' re'i

lung / 'jigs med gzhan phan las tshe dbang / snying thig gi khrid lung / sngon 'gro'i lung bcas/ o rgyan bstan 'dzin nyi ma las tshe sgrub rigs gnyis kyi dbang / bla ma rin
chen bzang po las/ tshe gur gyi dbang / 'dzar ka mchog sprul kun bzang rnam par rgyal ba las/ klong gsal snying po'i gter chos gur drag ye shes rab 'bar gyi dbang / lam
'bras khrid/ klong gsal rdo rje snying po'i dbang / khrid chen thabs lam bcas yongs rdzogs/ rtsa gsum rdo rje snying po/ bka' brgyad bde gshegs yongs 'dus yang gsang bla
med skor/ bi ma dang srong btsan snyan brgyud/ rdzogs chen yang snying kun zab/ dam pa bde gshegs kyi sgyu 'phrul bcas kyi dbang lung yongs rdzogs/ bka' 'bum pod gcig /mchog
sprul nyid kyis mdzad pa'i bdud 'dul dang klong gsal gter chos rnams kyi dbang bsgrigs pod gnyis bcas kyi lung / bdud 'dul rdo rje'i gter chos yongs rdzogs pod lnga/
bka' 'bum pod gcig rnams kyi lung gsan/ dpal yul rgya sprul karma kun bzang bstan pa'i nyi ma las/ rtse le sna tshogs rang grol gyi bka' 'bum pod bzhi'i lung / gnam chos
pusti bcu gsum gyi dbang lung tshang ma/ khro bo ro za'i gtum mo/ rdzogs chen sangs rgyas lag bcang gi khrid dang yig cha'i lung / dgongs gter pod gcig gi dbang lung / bka'
'bum pod gnyis/ chags med dang mi 'gyur rdo rje'i rnam thar skor tshang ma'i lung / bdud 'dul gter byon dam chos dgongs pa yongs 'dus/ sprul sku snying thig /zab don gsang
ba snying thig /rig 'dzin 'dus pa/ sgyu 'phrul zhi khro bka' brgyad yongs 'dus/ tshe yang phur gsum/ 'jam

dpal skor/ snyan brgyud skor rnams kyi dbang tshang ma/ bka' srung zhing skyong gi srog gtad bcas da lta rgyun gang bzhugs tshang ma gsan/ sgrub brtson bla ma 'jigs med dge
legs las/ bla ma drag po/ rta mgrin dmar nag /dkon mchog spyi 'dus/ rnam 'joms rnams kyi dbang / kun bzang klong rgyud sogs kyi lung / zhi khro'i dbang / gu ru dharmA ba
tI las dkon spyi'i tshe dbang / 'chi med thugs thig gi lung bcas/ nam mkha'i zhabs las thugs rje chen po'i dbang / bla ma dam pa 'gyur med bstan 'dzin las phyag rdzogs dbu
gsum gyi rnam bzhag dang / zhal gdams gsol 'debs le tshan 'ga'i lung / don dbang zab mo zhal gdams ngo sprod sogs smin rgyas/ sgrub brtson 'gyur med bstan 'phel las slob
spring lung sogs/ bla ma dpal ldan chos rgyal las zhi khro dgongs pa rang grol gyi dbang / 'od dpag med/ bsam lhun/ rta mgrin nag po rnams kyi dbang / chos mdzad ratna
shA ra Na las klong gsal bka' brgyad/ gur drag /tshogs bdag dngos grub 'byung gter/ gsang ba spu gri/ gnam chos 'od chog skor/ rdor gcod/ 'od mdo/ dri med bshags rgyud/
bdud 'dul phur pa/ klong gsal bka' srung yongs rdzogs/ bdud 'dul dang / klong gsal gter ma bka' thang sogs kyi lung rnams gsan/ bla ma blo gros dpal bzang las zhi khro'i
dbang / snying thig skor gyi dbang lung 'ga' zhig /bla ma bi shuddha las gnam chos rta phyag khyung gsum/ gur drag phur 'jug gi dbang / e waM bla ma las zhi khro dgongs pa
rang grol gyi dbang / bstan 'dzin chos kyi nyi ma las kun gzigs 'phreng po rin po che'i bka'

'bum yongs rdzogs kyi lung / grol thig gi kha skong gras/ lam 'bring bsdus kyi las byang / bla ma drag po dang rta mgrin bsnyen yig /gter bum sgrub thabs/ dbang gi sbyin sreg
/tshe sgrub sku gsum 'dus pa'i chog khrigs lung sogs/ kun bzang padma bstan 'dzin las pad gling tshe sgrub rdo rje phreng ba'i dbang bskur ba dang / si tu rin po che padma
nyin byed dbang po'i mdun nas bka' gdams pa'i man ngag nor bu bstan pa spyi dbang / bstan pa'i nyin byed kyi bka' 'bum tshang ma'i gdams gtad/ phyag chen ma rig mun
sel dang / chos drug bdud rtsi'i nying khu'i khrid lung / sbyor drug sngon 'gro'i ngag 'don lung / chos gling tshe sgrub rdo rje'i srog sgrub/ bde gling tshe sgrub rdo rje'i
rgya mdud bcas kyi dbang / zhwa dmar mkha' spyod dbang po'i bka' 'bum las/ rdzogs chen a ro lugs/ rlung sems dbyer med/ sku gsum ngo sprod/ phyag chen 'khor ba rgyun
gcod/ ro snyoms sgang dril/ zhi byed so lugs/ ras chung pa'i lus med mkha' 'gro'i chos skor/ byang chub lam rim gyi khrid bsdus rnams kyi lung / nyid mdzad sgrol ma rnal
'byor ma'i dbang bshad kyi lung bcas gsan/ dpal karma pa bcu bzhi pa khyab bdag theg mchog rdo rje'i zhal snga nas 'brug lugs tshe dpag med phyi sgrub lha gcig /yang gsang
gong khug ma lha dgu /lha lnga/ tshe rta zung 'brel/ dkar po lha dgu /chos gling yang dag bde chen snying po'i dbang lung cha tshang / gnam chos 'od dpag med/ thugs rje
chen po rgyal ba rgya mtsho/ rta mgrin lha lnga bcas kyi dbang / o rgyan pa'i rdo rje gsum gyi bsnyen sgrub tshang ma'i pod 'bru lung / yang chags med smra seng sgrub thabs/
yang dgon ri

chos thor lung / tshe dbang nor bu'i thugs rje chen po'i khrid yig dang / gcod yul le tshan lung / rang byung ba'i phyag chen snying gtam tshig gcig ma'i lung / rje nyid kyi
gsung thor bu'i lung / rtse le rin po che'i phyag rdzogs zung 'jug gi zhal gdams dang / bdud 'dul rdo rje'i zhal gdams lung sogs gsan/ stag lung pa ngag dbang bstan pa'i
nyi ma'i mdun nas dwags po'i thar rgyan gsung bshad zhib mo/ stag lung rjes gnang zhe gsum gras bde mchog dkar po byang chub sgrub pa dang / de'i tshe sgrub tshe dpag med
longs sku dang / 'bri gung dag snang sgra mi snyan gyi tshe sgrub zab mo'i dbang lung sogs gsan/ dge'u mchog sprul rin po che bka' brgyud phrin las dbang phyug las dpal
bde mchog ras chung snyan brgyud kyi dbang lung khrid gsum yongs rdzogs gsan/ rtse pa mchog sprul ngag dbang grags pa yongs khyab las stag lung thang ba'i bka' 'bum rags
rim gyi lung bcas/ zla sprul rin po che karma nges don bstan pa rab rgyas mdun nas/ mi tra brgya rtsa'i dbang yongs rdzogs/ dkon mchog 'bangs kyi chos spyod/ chos kyi dbang
phyug gi bstan pa rgya mtsho/ zur mang ri chos kun bzang dang / baiDUrYa'i phreng ba'i lung sogs mang du gsan/ mchog sprul karma nges don dbang po'i mdun nas phyag chen
rgya gzhung lung / zhwa dmar dkon mchog 'bangs kyis bsgrigs pa'i nag rgyal phag gsum gyi gzhung pod lung / gtum po ras chung lugs lha lnga'i dbang lung / ras chung snyan
brgyud las byung ba'i chos drug gi ka dpe chung ba/ gtum mo'i gzhung chung / mi la'i phyag chen ye shes gsal byed/ steng sgo chos drug /bar do blo chod bcas/ khrid rim

spyi khyab kyi sngon 'gro'i ngag 'don thar lam rab gsal/ chags med pa'i A chos bcu gsum/ sgrol ma rnal 'byor ma'i khrid yig bde chen myur ster/ dwags po'i lam mchog rin chen
phreng ba/ gseng lam bla sgrub/ rigs 'dzin chen po'i zhing sbyong khrid/ thugs rje chen po'i khrid/ badzra gu ru 'don thabs/ shangs chos sngon 'gro'i ngag 'don sogs lungs
mang ba/ dgongs gter bsam pa lhun grub ma'i dbang lung cha tshang gsan/ dus mkhyen bka' 'bum las lnga tshan lnga sogs/ 'bri gung dgongs gcig /chags med seng gdong ma'i
dbang lung cha tshang 'khor lo'i man ngag bcas/ chags med rin po che'i ri chos/ rgyab chos/ yang dgon pa'i ri chos/ nyang gter rta nag skor/ chags med gto pod skor/ dwags
po'i thar rgyan/ pad dkar drag po kI la ya'i dbang lung / bi ma'i sgrol dkar dbang lung sogs du ma gsan par mdzad/ ri pa mchog sprul karma mkhas mchog grub pa'i dbang po'i
zhal snga nas/ bde mchog lha lnga'i mngon dkyil/ phag mo lha lnga'i sgrub dkyil/ rgyal ba rgya mtsho'i mngon dkyil sogs/ gcod kyi tshogs las yon tan kun 'byung / de'i
nyer mkho'i zin bris/ rgyun khyer lus sbyin bcas/ phyag chen lhan cig skyes sbyor gyi bsdus don rtsa tshig /khrid yig rgyas pa nges don rgya mtsho/ 'bring po chos sku 'dzub
tshugs/ bsdus pa ma rig mun sel/ chos drug khrid yig bdud rtsi'i nying khu/ ras chung snyan brgyud las chos drug sras mkhar ma/ chos drug go bya'i chings/ khrid yig gser
zhun ma/ chags med thugs rje chen po'i dmar khrid bsdus pa tshigs bcad ma rnams kyi lung sogs gsan/ spang phug bla ma mkhas dbang

karma nges don mdun nas stag sham bsam gtan gling pa'i gter chos skor pusti dgu'i bklag lung / spo ru rtogs ldan dkon mchog rgyal mtshan las chags med rin po che'i bka' 'bum
phal mo che'i bklag lung / sa bdag skor dang mgo gsum btsos pa'i gto pod rnams kyi lung bcas gsan/ gzhan yang ris med kyi dam pa rnams las bka' chos thor bu'i rigs shin
tu rgya chen gsan pa las/ bsam sdings rdo rje phag mo chos dbyings bde chen 'tsho mo'i zhal snga nas/ gnod sbyin a pa ra tsitta phyi nang gsang gsum/ nang sgrub spog chog
dang bcas pa'i rjes gnang bzhi/ tshogs bdag gsang sgrub sprel gdong can gyi rjes gnang / 'di'i man ngag gnyis/ skong chog /rjes gnang kag chol gy-i lung / grub chen padma
gar dbang las snyan brgyud seng gdong ma'i chos skor thun mong dang thun min gyi smin grol yongs rdzogs/ ras chen dpal 'byor bzang po'i gtum mo zhag bdun ma'i nyams khrid/
phag mo hrIHgcig ma'i me dbang dang bcas pa/ ras rkyang gi phyag len/ gtor rgyun rgya mtsho'i gras nas dbang bka' 'ga' zhig /rje btsun rin po che 'di nyid kyis phag
mo'i bka' srol drug cu lhag tsam gsan pa'i snying po phyogs gcig tu dril ba dpa' mo snying tig gi dbang lung khrid gsum yongs rdzogs/ phyag chen zab gsal dang thub pa mdo
gcod kyi khrid bcas gsan/ 'dar ston blo bzang bstan pa'i nyi ma las/ chos dbang gtum po'i dbang / lung rags rim/ rta mgrin gsang sgrub/ dbang chen gsang sgrub/ rta mgrin
yang khros dbang sogs gsan/ lcags zam mchog sprul brgyad pa bstan 'dzin mkhyen rab mthu stobs las/ chos dbang bla ma gsang 'dus lung

tshang ba/ dzaM dkar dmar/ lha bu btson 'dzin/ karma gu ru dar nag ber chen/ grub chen thang rgyal gyis rdo rje phag mo las dngos su gsan pa'i gsang spyod mkha' 'gro'i snyan
brgyud skor/ grub chen nye brgyud tshe rta zung 'brel 'chi med dpal ster skor le tshan/ bstan 'dzin bdun pas mdzad pa'i sgrub thabs/ tshe 'gugs/ dbang chog /bsnyen yig
rgyas bsdus/ gnas brtan yan lag 'byung las gsan pa'i sher phyin brgyad stong pa'i skabs gsum pa/ ni gu chos drug bla brgyud rnam thar tshang ma/ grub chen rin po che'i rnam
thar lnga bsdus lung sogs gsan/ sprul pa'i sku nyi ma chos 'phel las kun mkhyen dol po pa'i ri chos nges don rgya mtsho sa bcad dang bcas pa'i lung / tA ra nA tha'i gcod
khrid sogs gsan/ sprul sku kun dga' phyogs las rnam rgyal las/ gdugs dkar lha bcu bdun ma'i dbang / srung ba lha lnga'i rig gtad/ 'od dpag med kyi nyal sgom/ grol mchog
khrid brgya'i yig cha/ dbang brgya mgon brgya'i mtshan tho/ mtha' rten smon lam gnyis/ bde mchog bkra shis kyi lung bcas gsan/ kaHthog si tu mchog sprul chos kyi blo gros
las kaHthog paNDi ta'i gsang sngags lam rim 'grel chen bklag lung gsan/ gter chen mchog gyur bde chen gling pa las 'bri gung dgongs pa yang zab kyi dbang lung phal mo
che/ chos kyi grags pa'i yang zlog gi lung sogs bklag lung 'ga' zhig dang / mchog gling nyid kyi gter chos thugs rje chen po padma gtsug tor gyis thog drangs/ bde mchog sangs
rgyas mnyam sbyor 'jog mtshams gyur gyi bar phal mo che dngos dang brgyud nas gsan/ mdor na dbus gtsang khams gsum na bzhugs pa'i sa dge kar rnying gi bstan

'dzin skyes bu dam pa mkhas btsun bzang grub dang ldan pa'i yongs 'dzin dam pa brgya phrag dang lnga bcu lhag pa dka' spyad chen pos tshul bzhin du bsten te/ dpal ldan sa ngor
tshar gsum nas brgyud pa'i dbang khrid lung man ngag gi rgyun yod do cog dang / zhwa lu dang gong dkar phyogs kyi rgyud sde chen po'i dbang dang khrid rgyun gang yod/
snga 'gyur rnying ma bka' ma deng sang rgyun gang bzhugs/ gter kha gong 'og /byang pa snga phyi/ gling pa bcu gsum/ dri med rnam gnyis sogs gter ma khungs btsun phal cher/
bka' gdams rnying ma'i gzhung man ngag dang bcas pa deng sang rgyun gang yod/ bka' brgyud ya bzhi'i skor phal cher/ bka' gdams gsar ma dge lugs phyogs kyi dbang bshad
khrid lung gi rgyun mang po/ gzhan yang shangs chos/ zhi byed/ gcod yul/ bo dong pa sogs grub mtha' ris bral lhad med yid ches khungs btsun gyi dbang / khrid/ rgyud bshad
sogs dang / de dag gi rgyab brten rgyal ba'i bka' 'gyur rin po che dang / bstan 'gyur las lung rgyun gang yod phra zhing phra ba'ang rtsad bcad de gsan par mdzad pas mtshon
gangs can tsam na yongs su grags pa'i mdo sngags kyi gzhung lugs thams cad ma gsan pa med pa lta bu'i mang du thos pa rgya mtsho'i pha rol tu son par mdzad do/ /da ni
yongs 'dzin dam pa de dag rnams kyi gral mthar 'khod pa'i rmongs brtul 'du shes gsum pa karma ngag dbang yon tan rgya mtsho'am/ blo gros mtha' yas/ padma gar dbang phrin
las 'gro 'dul rtsal ces ming mang ldan pa'i gyi na pa bdag la'ang rje nyid kyi ba spu nyag gcig la 'gran pa'i yon tan gyis dben kyang / dam pa rnams ni dman pa la lhag par
brtse ba

chos nyid du gyur pa dang / sngon gyi las 'phro'i 'brel zab lta bur gzigs nas dgung lo bcu dgu par thog mar mjal ba nas thugs 'dun chen pos skyong zhing / phyis nas mkhan chen
rdo rje 'chang sku mched dang / zhwa lu mchog sprul rin po che rnams dang mnyam pa'i bla ma'i gral 'jog mdzad cing smin grol gyi chos bka' snga phyir mang du gsan bzhes
mdzad pa rnams rang nyid kyang skal pa bzang por rloms nas chos kyi skyes maNDal gyi tshul du phul ba las gtso che ba rags rim bsdoms nas brjod na/ jo nang rje btsun rin
po che tA ra nA tha'i gsung rab ltar dpal dus kyi 'khor lo sku gsung thugs yongs rdzogs kyi dkyil 'khor du slob ma rjes 'dzin/ sta gon/ byis 'jug /mchog dbang thun mong
dang thun min/ rdo rje slob dpon bdag po dang bdag po chen po'i dbang bskur yongs su rdzogs pa/ sbyor drug gi khrid yig mthong ba don ldan dang lhan thabs 'od brgya 'bar
ba sbyar ba'i smin khrid dam po'i byin rlabs dang bcas pa/ rdzogs rim rnam bshad zung 'jug rab gsal yan lag yig cha sgrub dkyil sogs kyi lung / stod 'grel lugs kyi bde
mchog gi dbang / bde mchog lU nag dril gsum gyi dbang / lU yi pa'i rdzogs rim rnal 'byor chen po'i khrid/ dril bu rim lnga/ nag po pa'i rim bzhi dang dpyid thig gi khrid/
'khrul spangs lugs kyi lha drug cu rtsa gnyis pa/ mai tri bcu gsum ma/ sbyangs pa'i yon tan lA ba bcu gsum ma/ sdom 'byung bcu gsum ma/ 'khor los sgyur drug /'jam pa'i rdo
rje lha nyer lnga pa/ dril chung lha lnga/ gsar 'gyur drag po phyag 'bum pa/ bde mchog bong zhal can/ khro bo rdor sems/ rdo rje mkha' 'gro/ mkha' 'gro rgya mtsho/ yum

bka' phag mo so bdun ma/ nA' ro mkha' spyod/ dpyal lugs bden gnyis zhal can/ don grub ma/ gsar 'gyur sha ba ri pa'i phag mo/ rngon pa'i gdams ngag gi smar khrid/ phag mo 'byung
ba lha nyer gcig pa/ sambu Ta'i rdor sems lha so bdun ma/ dgyes rdor zhi sbas lugs/ phyag rgya bzhi'i rdzogs rim gyi khrid/ gsang 'dus 'phags lugs/ rim lnga 'gos lugs
kyi khrid/ 'jam pa'i rdo rje/ grol ba'i thig le'i khrid/ gshed dmar lha lnga dang bcu gsum ma/ rdzogs rim spros med dang rnal 'byor bzhi rim khrid/ zhang lugs gshed nag
lha bcu gsum ma/ 'jigs byed skyo lugs khro mo brgyad skor/ mal lugs lha dgu/ mi g.yo lha dgu/ gsar 'gyur sgrol ma rnal 'byor ma rnams kyi dbang / sgrol ma rnal 'byor ma'i
rgyud phyag mtshan dang bcas pa'i rgyud bshad/ ye shes myur ster gyi khrid/ rje btsun tA ra nA tha'i gsung 'bum spar pod bcu bdun yongs su rdzogs pa'i bklag lung / zhi
sbas lugs kyi bka' babs drug ldan gyi khrid/ mnga' bdag mar pa las brgyud pa'i rdog dkyil sngar grags bdun po chags med yig cha las lan gcig phul/ rjes nas rang gis gsar
bsgrigs steng nas sgrol dkar jo bo lugs kyi rjes gnang dang tshe khrid/ mar lugs rdor sems rnam rgyal ma sgrol ljang rnams kyi rjes gnang / lam zab bla sgrub kyi dbang /
dgyes rdor mtsho skyes lha dgu/ bdag med lha mo bco lnga/ gur rigs bsdus rnams kyi dbang / mar lugs bsre 'pho'i khrid/ ma hA mA yA'i dbang / rdzogs rim dbyibs sngags chos
gsum khrid/ rdo rje gdan bzhi yab bka' lha mang dang / yum bka' bcu gsum ma'i dbang / gdan

bzhi'i rdzogs rim khrid/ sangs rgyas thod pa lha nyer lnga pa'i dbang / rdzogs rim khrid/ 'dus pa 'phags lugs dbang / rim lnga mar lugs/ 'jam dpal gsang ldan bla med lugs/
gtum po lha lnga ras chung lugs rnams kyi dbang / bka' brgyud kaM tshang lugs kyi bde mchog lha lnga/ phag mo lha lnga/ rgyal rgyam lha dgu lha lnga rnams kyi dbang / zur
mang bka' brgyud las byon pa'i bde mchog snyan brgyud chen mo'i dbang dang byin rlabs thams cad/ 'khor lo lnga'i gzhung pod tshang ma'i lung / chos skyong ma mgon zhal sbyor
dbang chen/ phyag bzhi pa'i dbang che chung / ma mgon 'khor lnga tshe ring ma sogs kyi rjes gnang / jo nang rin 'byung dang / rje dgu pa dbang phyug rdo rje'i zhi phreng
drag phreng chos skyong glog phreng bcas kyi rjes gnang / rang byung ba'i zab mo nang don/ rnam shes ye shes/ snying po bstan pa rnams kyi bshad lung / mar mi dwags
gsum byin rlabs/ phyag chen khrid rgyas 'bring bsdus gsum dang nA ro chos drug sogs kyi khrid lung / shangs lugs rgyud sde lnga'i dbang chen/ bde mchog lha lnga'i dbang dang
khrid/ ni gu chos drug jo nang lugs kyi byin rlabs rnams dang khrid/ zur mang dang gnas mdo lugs kyi gcod dbang gcod khrid/ grub chen brgyad cu'i byin rlabs jo nang nas
brgyud pa/ gzhan yang rjes gnang gi rigs/ gong smos rnams kyi yig cha dang chags med gsung skor gtsor gyur lung gi rnam grangs shin tu mang por phul/ rnying ma'i skor
la rnying ma rgyud 'bum spar pod nyi shu rtsa lnga'i bklag lung / rnying ma bka' ma drag dmar 'o bran lugs/ bka' brgyad rdzong 'phrang / rong lugs phur pa/ rog phur lha nag
/gdong drug nag po/

gsang rdzogs thugs kyi sgrub pa/ gshin rje gshed kha thun nag po/ gshed dmar ru mtshon dmar po rnams kyi dbang / de dag gi gzhung pod tshang ma'i lung / dong sprugs zhi khro
khrom dkrugs dang padma brgya ldan gyi dbang / gter ma'i phyogs la nyang gter bka' brgyad bder 'dus gzhung pod dgu'i lung / chos dbang gsang rdzogs kyi dbang chen/ don
dbang / gzhung pod bzhi'i lung / byang gter bka' brgyad rang shar/ rig 'dzin gdung sgrub/ thugs sgrub drag po rtsal/ thugs rje chen po/ rdzogs chen dgongs pa zang thal/ phur
pa che mchog dang spu gri/ bstan srung yongs rdzogs lha chen sogs kyi dbang dang lung yongs rdzogs/ mkha' 'gro snying thig dang mkha' 'gro yang tig dbang lung / kun mkhyen
klong chen pa'i mdzod bdun dang ngal gso skor gsum rjes 'brel dang bcas pa'i lung / zhang khrom tshe bdag lcags 'dra dang lcags sdig gi dbang lung yongs rdzogs/ ra
shag ma mo sgang shar gzhung pod lung / sangs gling bla ma dgongs 'dus pod bcu gsum/ thugs rje chen po phyi rgyal po lugs/ nang nor bu lugs/ gsang ba mi tra'i bla med lugs
bcas pod gsum/ phur pa thugs kyi nying khu/ 'jam dpal dkar dmar nag gsum/ khyung gsang ba yang khol sogs kyi dbang lung yongs rdzogs/ kar gling zhi khro'i dbang dang gzhung
pod lung / zhig gling gter chos rnams dang 'ja' tshon snying po'i gter chos pod drug tu grags pa rnams kyi dbang yongs rdzogs/ stag sham yi dam dgongs 'dus gtsor gyur
gter chos phal mo che'i dbang / chos gling gter chos/ yongs dge mi 'gyur rdo rje'i gter chos che chung lnga/ rol rdor

mtsho brag gnyis kyi skor tshang ma'i dbang lung gis mtshon gter ma'i phyogs che phra shin tu mang ba rnams dang / rang rtsom bstan bcos shes bya kun khyab rtsa 'grel bshad
lung gi tshul du gsan par bzhed pa sogs rang rtsom rigs phal mo che'ang bkas gnang ma thag pa nas dgyes pa skong ba'i slad du gus pa chen pos 'bul bar bgyis pa'o/ /de dag
rnams kyang gsan tho bzhugs rigs las rags bsdus tsam bkod pa ste gsan tho gang bzhugs rnams bkod na yig tshogs ha cang che ba dang phal cher tho yig kyang ma bzhugs pas
zhib par ma 'tshal lo/ /de ltar rgya mtsho chen po la chu klung bye ba 'bum phrag snyed sdud kyang bri ba dang gang ba nam yang med pa bzhin chos kyi rgya mtsho chen po
'dis ni dam pa'i chos kyi chu klung nam yang ngoms pa med par gsol ba'i rnam thar 'di gcig pu'ang da lta'i gang zag sus kyang cha tsam bskrun nus pa ma mchis so/ /lnga pa
de ltar gsan pa'i don thugs nyams su bzhes te mngon par rtogs pa'i yon tan gyis 'phags pa'i tshul ni/ deng sang snyigs ma'i mthar mchog dman thams cad gal chung chos la
byed pa'i dus ngan shar bas da ltar sangs rgyas pa'i chos khur po gcig las kyang khe grags zang zing dngos po phra mo tsam snying gi dkyil du 'chang ba dang / ri bong cal
sgrog gi rjes su rgyug pa dang blo chung dran mang 'ga' zhig gis zhus zhus thob thob mang po byas kyang dpe cha ldeb gcig mi bzhengs/ don sne gcig nyams su mi len/ phal
mo ches ni rang nyid dka' las gang yang mi dgos/ chos la zhu rten mi dgos/ phyin chad khas len dam bca' mi dgos pa'i chu chen nas chu bcus pa lta bu zhig byed du yod na zhu
ba skad dang / de'ang chos zhus shing nyan pa'i drin brtsi

bla ma la byed pa'i skabs 'dir/ rje bla ma 'di ni dngul chu sa la pho yang rdul dang ma 'dres pa ltar ngan pa'i mig ltos kyis nam yang ma bslad par/ sku chung ngu nas bla ma
tshul bzhin bsten pa dang dam chos tshul bzhin du tshol ba'i rnam par thar pa lhan skyes su mnga' bas dbus gtsang nas lho mon tshun chad kyi gnas rten rnams mjal ba dang
/ rnam 'dren dam pa rnams las chos gsan du phebs pa na'ang nye gnas dam pa tshul khrims rgya mtsho dang dpon slob gnyis kho na bya btang kun tu rgyu'i ngang tshul gyis
phebs/ skabs rer zhabs phyags kyang med par zhabs rjen kho nas gshegs pas mtshon dka' ba du ma spyad de gnas rten rnams la phyag mchod tshogs skong smon lam mthil phyin pa
gnang / bla ma rnams la dngos po rgya mi che rung spus nam gtsang ba'i phyag rten ci 'byor pa re dang bcas chos dang gdams ngag thugs kha ma rdzogs par 'tsho chas 'byor
min dang yun ring thung la mi gzigs par gsan/ phyis su bzhed pa med kyang 'byor pa 'bad med lhun grub tu 'byung ba'i skabs su ni nyin re bzhin yang maNDal gyi rten dngos
gtsang ba re dang dbang chos grub pa'i skabs su zhabs brtan dang 'brel bar dngos po gang bzang gi 'bul ba sbom mtho ba re mdzad pa sogs mdor na ci mdzad thams cad mdo rgyud
nas bshad pa'i chos mthun gyi mdzad pa 'ba' zhig lhur bzhes pa ste/ rin chen bang mdzod las/ skyon bral yon tan rdzogs pa'i bla ma ni/ /snyigs ma'i dus na sangs rgyas
dngos dang mtshungs/ /rab dwangs sri zhus gus pas spyi bos bsten/ /ces pa ltar sum ldan rdo rje 'dzin pa rnams tshul de bzhin du bsten par mdzad pa dang / sa'i snying po'i
mdo las/ gcig tu dad cing gus pas

chos nyan gyis/ /'di la 'phya zhing skur ba mi bya'o/ /chos smra ba la mchod par bya ba ni/ /sangs rgyas 'dra bar de la 'du shes skyed/ /ces gsungs pa ltar chos smra ba'i bshes
gnyen thams cad la de bzhin gus par mdzad pa dang / rgyan stug po bkod pa'i mdo las/ 'jam dpal gang na chos smra ba 'dug gam/ de mthong na mtshams med pa lnga byang
bar 'gyur ro/ /chos smra ba de la'ang mchod par bya ste/ gal te chos smra ba des mtshams med pa lnga spyod kyang de la sems 'khrugs par mi bya'o/ /zhes gsungs pa'i don thugs
la bzhag nas phal pa ltar snang ba rnams la'ang gus pa dang bcas pas gdams ngag sna re yin kyang gsan par mdzad cing / gang gsan pa'i rigs thams cad g.yas chung du mi
bzhag par phyag dpe 'dri ba dang / gsar rnying rgyud sde rnams kyi dkyil thang / gter ma la sogs pa'i tsaka li bzhengs pa dang / dbang chas/ mchod pa'i yo byad thams cad
la phyag rdzas gang yod phangs med du btang nas/ gzhan gyis dper 'os pa sha stag bzhengs pa sogs bla ma dam pa rnams mnyes shing bstan pa la phan pa'i mdzad pa kho na lhur
bzhes pas sa lam gyi yon tan zhar byung du rdzogs pa gzhir bzhag /lo legs na phub ma zhar la 'byung ba ltar gnas skabs kyi dpal dang 'byor pa thams cad kyang lo re bzhin
je rgyas su 'gyur ba ste/ ye shes rgya mtsho las/ gang gis bla ma'i bya ba la/ /mkhas pa'i skal ldan gang yin de/ /dus gsum sangs rgyas thams cad la/ /bskal pa bye ba
drug 'bum du/ /phyag byas pas ni 'di don che/ /bla mas bsgo ba bzhin bsgrubs na/ /'dod pa thams cad 'grub pa dang / /bsod nams dpag tu med pa 'thob/ /rang gi rdzas dang yo
byad

kyis/ /bla ma gnyes par sus byas na/ /'dis ni khams gsum 'khor ba las/ /sprul sku'i zhing du dbugs dbyung ste/ /mya ngan 'das pa'i sar gshegs so/ /zhes gsungs pa nyid mngon
du gyur pa'o/ /gang zhig gsan pa de dag thams cad kyang ming rkyang tsam ma yin par grub mtha' so so'i bshad pa'i rnam grangs/ lta sgom gyi 'jog mtshams/ bskyed rdzogs so
so'i zab gnad/ cho ga dang man ngag gi phyag len phra mo tshun chad rang rang gi lugs srol ma 'dres par gsal bar mkhyen cing de ltar phyag len du'ang bstar bar mdzad do/
/de dag kyang / ji skad du/ dam pas khas 'che mang po mi byed la/ gal te dka' bas khas ni blangs gyur na/ /rdo la ri mo bris pa ji bzhin du/ /shi yang gzhan du byed par
mi 'gyur ro/ /zhes dang / blun po chu yi ri mo 'dra/ /gang zhig byas pa de myur 'jig /mkhas pa rdo yi ri mo 'dra/ /shin tu phra ba'ang brtan par gnas/ /zhes pa ltar rig
pa'i gnas dang mdo rgyud la gsan bsam mdzad pa'i don go sku na gzhon pa'i skabs su 'chad spel gyis slob ma bskyangs/ phyis su rtsa ba'i gzhung dang 'grel ba phal mo che par
du bzhengs nas chos sbyin 'dzad pa med pa'i sgo 'phar phyes/ mdo rgyud kyi gzhung rnams kyang snod dang ldan cing skabs su babs pa na zhib mor bshad/ gtso bor gsang sngags
kyi bskyed rdzogs zab mo rnams la nyams bzhes chad pa med par mdzad de/ dgung lo nyer bzhi pa chu mo yos kyi lor mkhan rin po che 'jam dpal bzang po dang lhan cig mdo
khams su phebs nas rdzong sar bkra shis lha rtse'i gzims gshags su bzhugs stan 'jags nas lo bzhi tsam la/ ngor lugs kyi phyag bzhes ltar kye rdor gzhi bsnyen sngon

dngos rjes tshang zla ba brgyad kyi khongs su bsgrub/ bya rgyud rigs gsum spyi/ spyod rgyud rnam snang mngon byang / rnal 'byor rgyud rdo rje dbyings rnams la las rung gi ljags
bsnyen btang / cha mthun rgyud kun rig zla ba drug gi khongs su bsnyen pa rgyas pa/ gzhan yang rnam 'joms/ gdugs dkar gyis mtshon pa'i phran tshogs kyi ljags bzlas kyang
mang du mdzad/ dgung lo nyer dgu pa sa sprel lor mkhan rin po che dang lhan cig bod du phebs nas lo gsum tsam bzhugs/ lcags phag dgung lo so gsum par phyir phebs nas
gsar ma'i phyogs nas dus kyi 'khor lo gtsos pa'i rgyud sde che phra/ mkha' spyod ma sogs mkha' 'gro'i rigs/ gur zhal sogs chos srung / gzhan yang sgrub thabs mang po'i rnal
'byor gyi rim pa la bzhugs nas ljags bzlas du ma mdzad/ rnying ma'i phyogs su gter kha gsar rnying gi gu ru'i thugs sgrub zhi drag che phra/ thugs rje chen po'i rigs/
tshogs chen 'dus pa dang sgyu 'phrul zhi khro/ bka' brgyad lugs srol bcu dgu tsam dang phur pa lugs srol de tsam/ gsar rnying gi tshe sgrub rigs brgya rtsa re zung rnams
la bsnyen bzlas dang / tshogs skong bshags nar ma/ yar mar gyi tshes bcu dang dus chen rigs la tshogs dang mchod pa shin tu rgyas pa/ rgyun du mar me'i phreng ba gtsor byas
pa'i mchod pa'i phreng ba tshar du dngar ba rnam grangs du ma bshams nas bsags sbyong spel ba'i rim pa phal pa'i blos 'khyud par dka' ba kho na gnang / khyad par du'ang
de kho na nyid nges par bstan pa'i mdo las/ shA ri'i bu gang gis bskal pa gcig gi bar du nyan pa bas/ gang gis se gol gtogs pa'i yun tsam cig de kho na nyid kyi ting nge
'dzin la mnyam par bzhag na bsod

nams mang du 'phel lo/ /shA ri'i bu de lta bas na de kho na nyid kyi ting nge 'dzin 'di gzhan la nan gyis gdams par bya'o/ /zhes dang / mdo sde rgyan las/ de ltas rnal 'byor
can gyi sgom pa gang yin de ni don med min/ /de ltar bde bar gshegs kyi bstan pa gang yin de yang don med min/ /gal te thos pa tsam gyis don mthong 'gyur na sgom pa don
med 'gyur/ /gal te ma thos par yang sgom la 'jug na bstan pa don med 'gyur/ /ces gsungs pa'i don thugs la bcangs nas/ spyir dgung lo chung ngu'i dus nas skyes thob kyi stobs
kyis mtshan bcas rtsa rlung thig le'i rnal 'byor 'bad rtsol chung ngus 'grub pa dang / nyin mtshan gyi rtags bcu dang srid pa gsum gyi stong gzugs rkyen chung ngu la
brten nas shar ba dang / 'od gsal gyi snang ba sku dang thig le'i 'char sgo ci rigs pa 'byung ba dang / chos nyid kyi bden pa phyin ci ma log pa gzigs pas sems 'dzin dang
byung gnas 'gro gsum gyi rtsad gcod sogs rim gyis pa'i lam la brten ma dgos par rang bzhin lhun grub ngang bzhag chen po'i lta sgom gyi lhums su tshud kyang gdul bya rim
skyes dang blo rigs tha dad pa rnams drang ba'i slad dang / smin grol gyi rim pa zab mo gsan pa'i gsham du/ slob dpon gyis de nyid nyams su len dgos par gdams pa ni/ slob
bus gtso bos ji ltar bka' stsal pa sogs kyi khas len zhu ba'i srol mchis pa rnams kyang rjes su bsgrub cing gsan pa rnams chud zos su mi btang ba'i phyir/ gsung ngag rin
po che lam 'bras bu dang bcas pa/ mkha' spyod ma'i rdzogs rim gyi dmigs rkang sogs kyang tshar re ma chag pa dang / lo gsum bcad rgya'i khongs su jo nang rje btsun kun
dga' grol mchog

gis bsgrigs pa'i zab khrid brgya dang brgyad pa nyid rtsa bar bzung / sgom don zhib mo so so'i khungs su gyur pa'i khrid yig rnams dang sbyar te dam tshig rdo rje'i sgom bzlas
sogs kyis rgyud sbyang ba sngon du btang nas/ thog mar bla ma sa skya pa'i zhen pa bzhi bral nas bzung / bram pa kun dga' bzang po'i phyag rdzogs nor bu mthong grol gyi
bar rnams la/ mdo dang thun mong ba'i lam rim zhen pa bzhi bral/ bka' gdams lam rim/ blo sbyong don bdun ma/ dmar khrid rigs gsum sogs dang / rgyud sde so so'i rdzogs
rim dus 'khor sbyor drug /kye rdor lam 'bras/ bde mchog lU dril nag gsum sogs dang / rgyud ste thun mong gi rdzogs rim nA ro dang ni gu'i chos drug /dwags po lugs kyi phyag
chen rnams gtso bor mdzad cing zhag grangs mang ba dang / gzhan thams cad kyang chad lus gcig kyang med par nyams bzhes mthar phyin par mdzad/ rnying ma'i phyogs su sems
sde lugs gsum/ klong sde rna brgyud rdo rje zam pa/ bi ma dang mkha' 'gro snying thig /gter ma'i phyogs nas klong chen snying thig gtso bor gyur pa'i zab khrid rnams dang
/ sems nyid ngal gso sogs khro phu lugs kyi khrid/ zhag bdun ma rnams sogs bo dong lugs kyi khrid sogs mdor na khrid tshul gsan tshad shar sgom re tsam ma mdzad pa gang
yang med pas nyams dang rtogs pa'i yon tan nyin re bzhin yang gong 'phel du gyur/ mdor na snga rjes lo grangs bcu gsum tsam du bskyed rdzogs kho na la brtson par mdzad
pas snga phyir grub pa'i mtshan ma mngon du gyur pa'ang ci rigs par bstan yod par snang ba las mthong thos su gyur pa ni/ lcags zam chu bo ri'i tshe chu phug tu tshe rta
zung 'brel sgom bzlas

mdzad pa'i skabs tshe chu kar yol gang glo bur du babs/ yar klung tshe chu 'bum pa la phyag mchod mdzad pa na'ang de mtshungs dang / lha ldan jo bo rang byon lnga ldan la phyag
mchod mdzad skabs ring bsrel kha shas phyag tu phebs/ dpal spungs gling stod nas bdag cag 'dus pa rnams la nyang gter khros nag gi dbang gnang skabs dbang rten thod
pa reg tu mi btub pa tsam gyi drod 'bar/ byang rdza rgyud ma mo thang du rdzogs chen dpal sprul nas rdo 'bum la rab gnas zhus par tshes bco lnga zhig la mchod pa shoms shig
gsungs nas rdzong sar bzhugs gnas nas dgongs gtad mdzad pas nyin lam bdun brgyad kyi bar chod pa'i rdo 'bum der rab gnas kyi me tog char babs pa bzhin byung ba der gnas
phal mo ches dad rten du'ang thob/ phyis su tshe sgrub lo gsum tsam chags med mdzad skabs tshe chang rgyun bzhag de dbyar mi rul/ dgun mi 'kheng / kha dog ser smug shin
tu ska ba'i nyams can/ dbus nas gyen du phyur ba la dri ro gang gis kyang mtshon du med pa'i ya mtshan can du gyur/ dad skal ldan pa rnams kyis thog mar mjal skabs thang
stong rgyal po sogs sku'i rnam pa tha dad du mthong ba dang / gang zag bzang po zhig la 'phags ma'i snying thig gi dbang bskur gnang ba'i skabs spyan bdun po bkra hrig yod
pa mjal bas dad pa'i shugs kyis shes pa brgyal thabs su song ba sogs mang / dngos nyams mnal lam ci rigs par dag snang zhal gzigs rgyun chad med par 'byung yang dad ldan
blo thub la zur tsam re las gtan nas mi gsung / gzhan pas mthong snang byung tshul zhus pa la'ang rlung khams ldang ba'i mis mi rigs mi mthong ba ci yod/ de 'dra la blo
gtad ci'ang med tshul gyis nga

rgyal gcog pa kho na mdzad/ skabs rer zur tsam gsungs pa la sangs rgyas byang sems/ rig 'dzin mkha' 'gro'i tshogs las chos gsan pa dang / tshig don gyi sgro 'dogs bcad pa dang
/ rdo rje'i sngags rgyud mang po sgrogs pa dang / rdo rje'i glu snyan cing don zab pa len pa sogs chos kyi rgyun gyi ting nge 'dzin brnyes pa'i ngo mtshar 'byams klas
shing / snga phyir kla klo dang / dam sri gdug pa can tshar bcad pa'i mtshan ma'ang mang du gzigs/ dag snang gi rigs cung zad 'og tu 'chad par 'gyur la/ 'dir yang cung zad
smos na gtsang du phebs skabs dpal sa skya'i gdan sar sa chen phug tu 'jam dbyangs dmar ser gyi ril bu sgrub pa zhag bdun mdzad grub pa'i tho rangs khar/ mdun gyi gzhi
steng du 'od dmar ser gyi gong bu che ba zhig gi nang du utpal sngon po kha bye ma thag pa can yun cig gsal ba'i mthar thugs kar thim pa zhig byung / de phyin blo gros kyi
spobs pa je 'phel du song nas su la ci zhig 'chad kyang thogs pa med pa byung gsungs/ phyis me yos zla ba gsum pa'i tshes lnga la a lo zhe dgar khyim bdag cig rtsar bzhugs
pa'i mnal lam du bzhugs khri mthon po zhig gi khar mkhan rin po che byams pa kun dga' bstan 'dzin dang lhan cig tu bzhugs/ mkhan chen rin po ches 'thor nas mdzad de
'jig rten dang 'jig rten las 'das pa'i bkra shis tshigs bcad brgya phrag mang po gsung ba zhig byung bas/ de'i thog ma'i tshigs bcad/ lha dbang lha yi longs spyod chen pos
brjid/ /mi dbang mi yi 'byor pa chen pos mtho/ /klu dbang klu yi nor bu chen pos phyug /'jig rten chen po gsum gyi bkra shis shog /ge sar mngon shes rdzu 'phrul 'gran zla
med/ /zhal lu dpa' rgod snying stobs

'gran zla med/ /khro thung 'phrul dang bkra lag 'gran zla med/ /'gran med mi pho gsum gyi bkra shis shog /rgya bzas rgya yi rten mchog thabs kyis drangs/ /bal bzas bal po'i
mchod sdong brdzongs su thob/ /'brug mos 'brug ltar grags pa'i gtam rgyud bzhag /ya mtshan bud med gsum gyi bkra shis shog /ces pa 'phral du 'dri bar mdzad nas de ka'i khyim
du blan/ de rjes phyogs de'i gar byon sar bkra shis kyi tshigs bcad ngo mtshar ba mang du mdzad/ kho bo'i sgrub khang sogs la'ang bkra shis rtags brgyad/ rdzas brgyad/
rgyal srid dang sbyar ba sogs mang du gnang ba rnams kyang rten 'brel gyi sgo khyad par can zhig yod par mngon/ yang phyogs de'i sbyin bdag ni sa mda' tshang la bzhugs
pa'i mnal lam du/ kla klo'i zhags pa byung zer ma thag tu dru gu 'dra ba zhig hril gyis byung nas sku lus dkris te nam mkhar khyer song bas cung zad thugs zhad pa'i rnam
pa byung ma thag /mgon po phyag bzhi pa byung nas gri gug gis bcad song bas sa thog tu rdo rje legs pa 'dug pas sku lus pang du btegs nas/ he he/ mgo mtho sa la btags/ rke
phra sa nas chad zer dpes/ byad thag mgon pos bcad pa bzang ste nga med na sa thog tuu 'o brgyal byas ang song zer ba dang mnal sad/ 'di skor du gar phebs kyi ri rnams
zang thal du gzigs shing gnas ri rnams la rtsa gsum lha tshogs ci gnas/ gter kha du yod thams cad sgrib med du gzigs pa zhig byung 'dug /'og gsang rnam du'ang khyugs tsam
smos pa ltar/ khyad par dpal 'byor sgang du bzhugs pa'i nub gcig stod 'bras mo ljongs/ bar padma bkod/ smad g.yu lung gangs ra yan

chad kyi gnas kyi bkod pa dang gter kha gang yod sogs me long gi gzugs brnyan bzhin sgrib med ma 'dres gsal bar gzigs/ de skabs mchog gyur gling pa bod du byon pas mon yul
dkar mo brag gi kha byang yang byang snying byang gnad byang bcas gcig tu bsdoms pa mar me'i 'od la bris te bod du bskur rtsis mdzad kyang rjes sor mtsho rgyal gyi lung bstan
de byung phyin de phyogs 'phros tsam yang mi gnang zhing yi ge de'ang bskur mdzad ma song bas de phyogs kyi rten 'brel thams cad bod spyi'i bsod nams kyis ma chun pa
la dgongs par snang / sngar phan rje nyid la gter kha bzhugs pa'i sgros tsam sus kyang mthong thos med pa la sde dge'i rgyal khab kyi nye skor rdo kho mar gter chen mchog
gling dang zhal rgyas bzhugs pa'i skabs/ 'phags ma'i snying thig thog mar spel ba sogs kyi nub cig mnal lam du/ nyid kyi ma yum de skra dar dmar gyis rgyab tu mdud/ gos
chen gos gyon/ par bu 'dzer bus bsdams pa zhig thogs nas byung ste/ nged kyi grogs mo gser gyi rna cha can bya ba des gsang 'os pa rnams dam med la bsgrags pa'i nyes pas
mkha' 'gro ma rnams kyis bsgral nas sha khrag tshogs 'khor byas/ snying 'di red zer nas par bu kha phye nas snying rlon pa 'phar 'dar phri li li byed ba zhig 'dug pa de
la skrag sngangs lta bus sku lus 'dar phri li li byas nas mnal sad/ phyir nyin kyang de nam dran dus snying tsha shar 'gro ba zhig byung bas dus su ma babs par gsang ba bsgrags
pa 'di nyen che 'dug gsungs/ yang smin gling pa'i gter byon rdor sems kyi cho ga gtang ba'i skabs shig mnal lam du/ rdor sems sku dngos lta bu zhig la sku smad du
ring bsrel grangs med pa 'byar nas 'dug pa mjal bar/ gzhan

zhig la 'di ci red dris par/ khyed rang gis rdor sems sgo nas dbang dang byang chog byas pa rnams red zer gsungs/ 'dis ni de 'dra'i 'brel ldan rnams rdo rje sems dpa'i go 'phang
du rnam par grol bar thob par brda'i sgo nas lung du bstan par snang / sgrol ston 'jam dbyangs chos kyi rgyal mtshan sogs las chos dbang gter byon thugs rje chen po
'khor ba dong sprugs kyi smin grol gsan grub pa'i rjes lam dus kyi nyams bzhes cung zad re mdzad skabs mnal lam du phyag mthil du de bzhin gshegs pa'i ring bsrel zhig snang
ba la/ 'khor ba dong sprugs kyi gzungs ring gsungs nas zhal phu btab pas ring bsrel grangs med pa skad cig la 'phel ba thugs shin tu dgyes pa zhig byung gsungs/ 'di ni
thugs rje chen po'i gdung 'dzin grangs med 'byung ba'i ltas su snang / sde dge ma yum chos dbyings bzang mo sogs la mkha' 'gro yang tig gi dbang lung khrid gsum gnang ba'i
skabs su yang tig gi dag snang khyad par can gzigs kyang zhib par ma nges/ bsam yas mchims phur phebs pa'i snang ba la kun mkhyen klong chen rab 'byams mjal nas snying
tig ya bzhi nye brgyud tshul du gsan par 'dug /mkha' spyod rdo rje rnal 'byor ma bla ma brgyud pa dang bcas pa byin gyis brlabs shing rjes su bzung ba dang / nyid las mkha'
spyod ma'i chos 'brel thob pa rnams kyang rim par byin rlabs thob pa'i ltas kyang gzigs/ rnal 'byor ma grub pa'i rtags su spyir bshad pa'i lus la bde ba/ ngag la nus
pa/ sems la rtogs pa ste 'bar ba rnam pa gsum/ nyin mo mi/ mtshan mo lha 'dre/ nang nub zas nor te 'du ba rnam pa gsum rnams ni thams cad kyi mthun snang du grub pa der
gda'/ skabs shig sku lus kyi nang du

rtsa gsum 'khor lo bzhi'i gnas lugs rnams gdos bcas kyis ma bsgribs par gsal bar gzigs shing / lan gcig 'khor lo 'og ma rnams skam/ mgrin pa 'ol tsam dang spyi bo rang mal
du yod pa'ang gzigs par gsungs pa 'di ni lam gyi mngon rtogs ches mthon por phebs pa'i don du snang ngo / /'dzam nang padma shel phug tu gter gsar thugs sgrub yid bzhin nor
bu'i tshogs skong mdzad skabs khrom mang du 'dus pa la khrom dbang zhig phug pa der mdzad par bzhed pa la dam can dngos su 'ongs nas/ 'dir mi nyi shu las mang ba gtan
nas btsud mi nyan zhus pas khrom dbang rgyab tu mdzad/ gter lhung padma shel rir mchog gling dang phran bcas yod skabs phyi dro zhig la sku ngal ba'i tshul gyis cung zad
bsnyal nas bzhugs song ba'i rjes/ da lta 'og gi pha waM 'gram 'dir rdo rje legs pa byung nas g.yas kyi rdo rje yar gyi brag la bstan/ mig zur gyis mar gyi sgrub phug 'di
la bltas song bas 'di gnyis la gter kha re re yod par 'dug gsungs pa de la brten nas phyir nyin yar mar nas mchog gling dang rje nyid bcas kyis gter kha re re thon song /
lar dus rgyun dam can/ g.yu sgron ma/ sha za kha mo che rnams ni grib ma ltar 'grogs shing legs nyes kyi lung bstan pa dang ci bcol ba'i phrin las sgrub pa yin 'dug /lcags
sprel lor kho bos yang khrod sgrub sder rdor sems sku brnyan bzhengs pa'i nang gzhug la ched du gsol ba btab pa ltar/ zla gam dbang phug tu bzhugs skabs rdo rje g.yu sgron
ma la phrin las bcol bas/ rin po che asma garbha las grub pa'i rdor sems sku brnyan rgyal po dzaH'i thugs dam rten khyad par 'phags pa phul 'dug pa bka' drin du stsal
bas da lta sku brnyan gyi thugs

kar ye shes sems dpa'i tshul du bzhugs pa lags/ rab byung bco lnga pa thog mar tshes pa me yos zla ba bcu gcig pa'i dga' ba dang por yang khrod sgrub khang 'dir rab gnas bka'
drin stsal ba'i nub dag snang mu med pa shar/ skabs shig ri bo lta bu'i mchod rten chen po'i zhig gi phyogs bzhir sgo bzhi/ nang du mdzod lnga yod pa'i mdzod re re bzhin
chos gter gyis gtams pa la paN grub dang mkha' 'gro mang pos brda sprad/ rje nyid nas kyang gzigs pa btsal bas de dag la don gang yod thugs la nges shing de'i srung ma
chos srung khyad par ba bzhi yod pa dang / rgyal chen be har nas kyang thugs yus pa'i tshul gyis/ nged la slob dpon padmas bod yul gyi gtsug lag khang ci yod gnyer gtad
pa yin kyang khyed rang rnams kyis gsol mchod tsam mi byed pa'i thog 'drer ba lta zhig 'dug pas gnod pa skyel na ri rab tsam yang thal bar byed nus kyang khyed rang rnams
slob dpon padma'i rjes 'jug red pas nged kyis de'i dam tshig la brtsis pa yin/ da zhag glo bur mi bde ba kha shas byung ba de rnams nged kyis rtags tsam bstan pa yin zer
ba byung / mchod rten de'i don khyod la mdzod lngar grags pa zhig tshang dgos par 'dug pas shes bya kun khyab de'i phyogs gtogs bcas thun mongs shes bya'i mdzod/ gsar rnying
gi rgyud sde'i skor rnams thun min sngags kyi mdzod/ gter chos gsar rnying gi chog bsgrigs rnams rin chen gter gyi mdzod/ sgrub brgyud shing rta brgyad kyi smin grol
rnams zab mo gdams ngag gi mdzod/ sa gter dgongs gter gang byung gsang ba thun mong min pa'i mdzod kyi brdar bzhag nas de snga 'go bzhag grub pa rnams rim par mtha' 'dus
grub pa dang / de snga med rigs

de lta bu'i 'grigs shing byung na dgos pa gnad don che bar 'dug cing / be har la'ang gsol kha re tsam gtan nas chag mi nyan par 'dug ces bka' phebs pas mgon khang du sku lnga'i
gsol kha ldeb gcig tsam bton pa dang / de nas da lta'i bar du mdzod bzhi po rnams bla ma'i bka' lung sor bzhag gis dbang lung gi rgyun btsal 'os pa rnams gsar du btsal/
gsar bsgrigs dgos rigs dge sbyong yang gcog nas de la 'bad 'bungs bton/ dpe gsar bzhengs dang spar du 'khod pa'i rtsa ba byas/ dbang lung khrid bcas rgyun yang yang spel
ba'i rgyu mtshan kyang de la brten pa lags/ tshes bcu gnyis pa'i snga dror 'tshubs slong chen pos thugs khams ma bde bas mun pa'i nang du bzhugs pa'i spyan sngar byang
shar phyogs ngos/ srid pa'i rgyal mo e ka dzA Ti sku mdog phyag mtshan sogs sngags srung ma spyi dang 'dra ba la/ tshem khrab lta bu kha dog ljang gu g.yu 'od 'bar ba zhig
mnabs pa/ 'jigs zil dang bcas pa ja sbyor tsam mngon sum gzigs/ mun mthongs bsal nas kyang de ltar 'char ba de yis/ e chos dbyings gdod nas sogs kyi gsol mchod stsal
ba de nyid yi ger btab nas tshar gcig gsungs pas 'ja' yal ba ltar song gsungs/ de'i tshes nyer gnyis nub mor 'od gsal gyi ngang la rje nyid lha sa'i bar skor du byon pa na
bud med mi las 'das pa'i gzi brjid mdzes sdug chas rgyan phun sum tshogs pa zhig gis rgya man lta bu'i me tog dmar po'i sdong po chen pos bum pa bkang ba thogs nas byung
ba dang 'phrad/ phan tshun ma bu lta bu'i dgyes pa chen po'i ngang gsung gleng 'ga' zhig mdzad pa'i mthar 'grogs nas jo bo rin po che'i mdun du phyin te lhan cig bod khams

bde ba'i smon lam mang po mdzad/ bud med de la khyed su yin dris pas khyed rang rnams kyis dus rgyun 'bod pa'i ye shes mtsho rgyal bya ba de yin gsungs/ 'o na bod khams bde
ba'i thabs ci drag zhus pas/ lung bstan mang du gsungs/ bod 'dir nang 'khrugs zhig ma byung na re zhig skyon med/ 'on kyang lo gsum gyi nang tshun nang 'khrugs zhig 'byung
bas de la brten nas kla klos nyen che/ lar khyed rang rnams nas bya dgos nges de ci'ang mi byed/ khyed kyis ma mtha' na'ang lo brgyad kyi skabs la kho mos yang phur sgrub
thabs byin pa de tsam yang rang bzhin gal chung bskyur ba de'ang ma legs sogs gsungs nas bar snang thams cad Da ma ru'i sgra shar shar gyis gang ba bcas mkha' la gshegs/
de'i phyir nyin dgung lo brgyad par mkha' 'gro mtsho rgyal gyis stsul ba'i yang phur sbrags ma'i sgrub thabs phab pa'i yi ge pa kho bos zhus/ nyi zlog dang 'grigs pas
gtor zlog kyang gnang bar mdzad do/ /zla ba bcu gcig pa phyi ma'i tshes lnga nub rmang lam du/ dpal spungs byang 'dren rab grub nas phur pa'i bris thang ri mo sogs gsar
nyams can ha cang khyad mtshar mi che ba zhig khur nas 'di shin tu rtsa chen yin pas rab gnas zhig zhu zer/ 'di de tsam gyi rnying nyams bca' kha sogs mi 'dug pas na ma ci
che gsungs pas/ 'di ni spang mi rabs bcu gsum gyi thugs dam rten so so la gsung byon pa'i rtsa chen yin zer ma thag /kho bo der 'dug pas gru tshugs shig byas song bar rdzogs
chen mkhan po pad rdor lta bur gnas 'gyur bas skad che snyan 'brug sgra lta bus/ oM badzra kI li kI la sogs dzab dbyangs sa g.yo ba lta bu byas pa dang lhan cig phur
sku de rdo rje gzhon nu dngos su

bzhengs nas byon te/ rje nyid dang kho bo grogs dan de bcas gsum la phyag tha ma'i phur pa mgo la bzhag ste byin rlabs mdzad ma thag mnal sad/ snang ba thams cad rdo rje gzhon
nu'i sku dang sngags sgras mer mer sh-ig shig byed pa mngon sum du yun ring byung gsungs/ yang / de skabs shig gi mtshan mor gsal snang du/ rje nyid khyams yangs pa zhig
na khri mthon por bzhugs 'dug pa la/ dril bu lta bu'i sgra rgyun ring byung ba'i rjes su bud med gzugs bong che la mtshar sdug gzi brjid dang ldan pa mo btsun bzang mo'i
chas can zhig byung nas gos chen gos gnyis/ 'go snam gos gnyis/ ther phrug sogs dang / bzang gos gcod ldan sngon po kha bzhi bcu rtsa gsum yod pa'i yug gcig phul nas
phyag dbang zhus/ gus pa chen pos/ dus rgyun nyid kyi gsung thos pa tsam gyis kyang dga' bde mi bzod pa skye/ sku mdun 'ong snyam yang 'gol po zhig ma byung / da res li thang
du phyin pa'i yar lam sku mdun ched du bcar ba yin zer ba la/ khyed su yin gsungs pas/ sman btsun rdo rje dbyar mo bsil yin zer/ 'o na khyed li thang du ci'i don du
phyin dris pas der grogs mo zhig yod pas gtugs sar phyin zer/ da gang du 'gro dris pas zil khrom du 'gro zer/ zil khrom la rten gnas gang yin dris pas phyag mdzod nor bu
bzang po rtsar yin zer/ skabs der grogs mo bde chen chos sgron 'dra ba zhig gis ba men rwa co zhos bkang ba zhig phul nas/ 'di la dus phyis mi bde ba zhig byung ba de la
phan pa'i byin rlabs mdzad dgos zer/ mi bde ba ci byung dris pas sman btsun des rgyab ston pa na sgal tshigs re re bzhin 'dzer nag 'dra bas gang bar 'dug /zho de bzhes pas

bde ba tshad med pa zhig skyes pa dang mnyam du sman btsun des sku la khril gyis 'khril byung bas/ dge slong la bud med kyis 'khyud pa gzhan gyis mthong na shin tu ngo tsha
snyam nas gnong bag 'char ba'i skabs der gsang gnas 'phrad pas gsang rtsa padma'i snal ma lta bu lte ba la thug par brkyangs byung bas bde ba'i ngang tu rtog pa gzhan nub
nas sku lus ri bo chen po lta bur song ba la rtsi shing nags tshal thams cad dpa' bo dpa' mo'i rang bzhin can gyis rdo rje'i rgyud dang sngags kyi sgra mu med pa zhig sgrog
pa shar ba'i ngang du gsal snang de 'gags so/ /rgyal zla ba'i dkar phyogs kyi dga' ba gsum par kho bo nas brtan bzhugs phul ba'i sta gon gyi nub mor mnal lam du sde
dge sa dbang dpal ldan 'chi med rtag pa'i rdo rje nyid rje nyid kyi 'khris su byis pa chung ngu'i ngang tshul gyis brtse gdung dang bcas te bzhugs 'dug pa/ re zhig nas bzhengs
te brkyang phyag gsum 'tshal ba dang sbrags/ rje nyid la sku chung ngu zhig dang / shog dril zhig sprad nas sku 'di khong gis khro khog stod kyi brag sked cig nas rnyed
pa khyed la phul ba yin/ yi ge 'di zhabs brtan rtsom phud yin ces gsungs pa phyag tu blangs nas mjal bas/ sku ni smad snying zho sha la/ stod klu 'jim gyi rnam pa rdo
rje 'chang sked yan chod shin tu gsal ba zhig 'dug /yi ge kha phye bas/ rdo rje 'chang chen rdo rje'i rig pa 'dzin/ /'jam dpal gzhon nu 'jam dbyangs mkhyen brtse'i gter/
/pad sdong las 'khrungs padma'i rgyal tshab che/ /bskal brgyar 'tsho gzhes skal bzang grub gyur cig /ces snang / de 'phros rje nyid nas khyed kyi sku 'di gter ma yin rgyu
red pas 'di mnyam shog ser i 'dug gsungs pas/ shog ser chung ngu zhig 'dug ste

nged nas klog mi shes gsungs/ nged la ston dang klog i shes lta gsungs pas bstan byung bar/ shog ser chung ngu sbrang bu'i 'dab ma lta bu shel ltar dwangs pa brda yig cha shas
yod pa zhig snang ba klog par brtsams pas/ gsal snang la/ dpal phyag na rdo rje drag po dus kyi me lce'i rgyud ces bya ba/ dpal kun tu bzang po la phyag 'tshal lo/ /de
nas gsang ba bshad bya ba/ /bha ga chos kyi 'byung gnas che/ /gru gsum nyams dga'i gnas mchog tu/ /gsang ba'i bdag por rab bzhugs te/ /zhes sogs dang / sngags/ oM badzra
satwa tsaNDa ma hA ro Sha Na radznyA pa ya ti rangga pa ya sogs yod pa/ mtshan la dpyad na gsar ma dang / rgyud sde 'og ma'i sngags rgyud lta bu/ mchod brjod la brtags
na rnying ma/ brjod bya bla med kyi rgyud yin pa zhig tu snang gsungs pas phyir nyin rang nas brtsams pa'i zhabs brtan gyi dbur dag snang shlo ka de'ang bsabs pas rten 'byung
shin tu dge bar gyur/ me glang zla ba dang po'i tshes nyi shu nyin rje nyid dang rdor brag mkhan po sogs la byang gter dgongs pa zang thal gyi dbang bgyis pa'i mtshan
mor rje bla ma'i gsal snang du/ zang zang lha brag yin snyam byang kha ri chen po kha shas phyogs phyogs su yod pa/ de nang rig cig la brag mi che ba gdong gyen rgyug yod
pa zhig gi mdun rab byung chas sba dbyug bcas pheb pa/ rig 'dzin rgod ldem yin zer ba'i sngags pa zil can/ spyan gru gsum rnam pa/ dbu skra thor cog che tsam yod pa/ phyag
tu thod phreng bsnams pa zhig de nas byon byung ba de'i zhal nas/ dgongs pa zang thal dbang de de 'dra byed bskur rgyu min/ khrid sbrel dgos gsungs/ khams phyogs su
dbang lung rgyun ma chad tsam las khrid

rgyun mi 'dug zhus/ nga yis dgongs pa gtad pa yin/ khrid rgyun byed chog /tshig rgyun zhig kyang lo gsum nang thob 'ong gsungs/ zang thal 'di dbang khrid sbrel dus sngar lo
gsum dgos pa sogs zhib cha chen po dgos pa'i phyag srol 'dug tshul zhus pa/ de mi skyon/ bstan pa spyi'i babs dang mthun par gter chos rnams la'ang 'bras bu'i dus/ sgrub
pa'i dus/ lung gi dus/ rtags tsam 'dzin pa'i dus rnams su yod pa la 'di'ang mnga' ris paN chen sku mched yan chad chos 'dir zhugs nas tshul bzhin bsgrubs tshad 'bras bu
ma thob pa gcig kyang ma byung / de nas sgrub pa'i dus yin/ tshad ldan byed mkhan kha shas 'bras bu thob pa'ang byung / deng sang lung gi dus yin pas spyi 'gre ltar byed
chog /lar khyed rang la byang gter 'di'i bag chags chen po yod pa gsungs/ nged nas byang gter 'di la gzhan dang mi 'dra ba'i dad pa yod/ da zhag bag chags 'dra ba thar thor
yang 'dug zhus pas/ 'o de ka yin gsungs/ da lta yang tig gces sgron khrid cig 'chad skabs yin kyang sngar lha ri gzim phug nas khrid lung mdor bsdus zhig las ma thob pas
ci red 'gro na zhus pas/ de'ang nga yis dgongs pa gtod pa yin pas khrid dngos red 'gro gsung 'phror sad/ gter chen mchog gyur gling pas thog mar mjal ba'i skabs bar chad
sel ba'i rten 'brel du chos dbang phur pa spu gri'i dbang gnang ba'i rjes nas phyis kyi bar du gter bzhes pa la bar chad med par ci 'dod chog pa mngon sum gyis grub pa
byung song / de rjes zhig tu byin rlabs 'bebs pa'i slad du dpal chen yang dag gi dbang gnang ba'i skabs/ gter chen

nyid kyis rje bla ma dpal he ru ka'i skur dngos su gzigs pa'i mos gus kyi rkyen gyis thugs ka nas 'od zer mthing nag gi gong bu hU~M yig gis mtshan pa byung ste spyi bo nas
zhugs sku lus la thim pas byin phebs pa'i nyams bzod med du skyes/ des rtsa mdud grol bas de phyin chad shog ser 'bebs pa la thogs pa med pa dang tshig don thams cad rim
bzhin je legs je zab tu gyur pa byung 'dug /bar skabs zhig 'di skor phebs nas khro khog sogs su dgon pa 'debs par rtsom pa'i dbyar thog bsnyun khams mang po zhig bzhes pa
la skyabs 'jug zhus pa'i skabs sku rim du sgrub pa zhig mdzad pa'i nub gcig mnal lam du/ thang yangs pa zhig tu chos rgyal bla ri yin zer ba'i ri chen po zhig la me 'bar
ba'i 'od kyis phyogs thams cad khyab pa'i mus su rlung 'tshubs chen po zhig langs pas ri bo me dang bcas pa gar song med par gtor song ba zhig byung gsungs pa ni phyis
'byung gi lung bstan du snang / phyis zhig gi mnal lam du gu ru'i sku tshab shin tu legs pa zhig phyag tu 'dug pa zhig nas thal ba ltar gyur pa la da ni de 'dra thon thabs
med dgongs pa'i thugs 'gyod chen po skyes pa zhig byung gsungs pa'i rjes yun ring ma 'gor bar gter chen de nyid gshegs song / yang lan cig 'od gsal snang bar dpal chu bo
ri'i yar rgyab thang dkyil du gur dkar po phub pa zhig snang ba la/ der su 'dug blta dgos dgongs nas phebs pas/ der mnga' ris rig 'dzin legs ldan rdo rje nyid sngags pa'i
cha lugs can du bzhugs 'dug pa la gus 'dud mdzad nas 'dir phebs don ci yin zhus par/ sngon gu ru chos dbang gis la yag gu ru lha khang gi sgo gong du sbas pa phal cher
mnga' ri paN chen gyis bton/ 'dir

khyod la lung byed du 'ong ba yin gsungs/ drang srong dri med zhi ba kun tu dge ba'i sgrub thabs las tshogs dang bcas pa'i dbang lung yud tsam la gnang nas dpe phyag tu gnang
ba zhig byung / de rjes 'chi med sprul sku nas logti zhi ba'i sgrub thabs zhig mdzad par zhus/ rten 'brel du dgongs te drang srong dri med kun tu dge ba'i sgrub thabs
dbang bskur las tshogs dang bcas pa de gnang / 'di skabs gter gyi 'phros tsam yang mi gsung zhing rje nyid la gter kha bzhugs pa sus kyang ma tshor ba'i skabs yin pas mdzad
byang sogs su rtsom chos lta bur gnang ba las don du 'di'ang yang gter gyi gral yin par snang ngo / /yang rje nyid la snga sor gsol ngan zhig zhu bar byung ba rlung gi
nus pa sogs kyis dngos des ma tshugs kyang bsnyun ro de grib rkyen sogs kyis skabs rer 'phar ldangs kyis zug rngu chen po ldang ba yod pa de 'dra'i res zhig la phran nas
byabs khrus sogs sku rim phul ba'i skabs shig tu gsung 'phros su/ khong 'phags yul du paNDi ta sgo mtha' yas pa'i blo gros su gyur ba dben ri zhig na bzhugs pa'i skabs su/
yul der mu stegs la dga' ba'i sdig spyod kyi rgyal po stobs chen zhig yod pa dus bzang zhig gi nyin blon 'bangs kyi tshogs kyis bskor nas skyed mos tshal du skyo sangs
kyi dga' ston la spyod pa na/ rgyal po na re/ di ring skabs gnas nyams dga'/ tshes dus bzang po la sngon med pa'i dga' ston nyams su myong ba'i skabs 'dir bya ba khyad par
can cig byed pa'i 'dun ma shom dgos pas khyed blon 'bangs rnams kyis rang rang gis ji ltar 'dod pa re smros shig byas pa'i tshe/ la las nam mkha'i lha mchod pa bzang zer/
la las glu bro gar gyi rtsed mo byed pa bzang zer/ la las

pha rol la dmag drangs nas srid 'phrog pa bzang zer ba sogs sna tshogs pa'i mthar thams cad kyis kha 'chams par sangs rgyas kyi bstan pa bcom pa bzang zer ba la blo mthun pa'i
tshe/ baNDi ta la mkha' 'gro mas lung bstan nas de ring nyid nas sdig spyod kyi rgyal po de ma bsgral na nges par sangs rgyas kyi bstan pa la 'tshe ba chen po 'byung
ba 'gyur ro zhes bskul nas/ paNDi tas gshin rje gshed kyi ting nge 'dzin gyis mngon spyod kyi las brtsams pas/ rgyal blon rnams 'tshogs pa'i sar gang nas byung cha med par
glang rgod 'jigs su rung ba zhig byung nas rwa rtses sdig rgyal gyi lto ba phug nas bsgral/ blon po chos la gnag pa rnams kyang bsgral bas thams cad skrag nas byer/ de'i
las 'bras kyis da lta lto ba la zug gzer 'byung ba dang / de skabs paNDi ta gang ba spel dang thugs shin tu mthun pa'i mdza' bshes su yod pas gang spel gyi skye ba li thang
dge bshes byams pa phun tshogs yin 'dug pas de lo sku mdun bcar skabs thugs la shin tu 'thad pas bshad rgyun 'ga' zhig gsan rgyu red pa'ang sngon gyi bag chags yin pa
gsal bar dran 'dug gsungs/ de lta bu'i sngon gnas rjes dran ngo mtshar ba rgyun chags su bzhugs par snang yang thugs khams dwangs shing spro ba'i skabs nyams mtshar re
tsam las gtan nas mi gsung zhing / gzhan la gsungs pa'ang cher ma thos shing thor bu phran tshegs gsungs pa'ang nges tig can gyi zin du btab pa sogs mi snang / de mtshungs
zhing khams dang yul gyi bkod pa gzigs pa'i tshul shin tu mang bar 'dug kyang nges pa can paNDi ta mi pham rgya mtsho la bka' stsal ba ni/ skabs shig khong de zhag skor
zla ba drug gis bgrod dgos pa'i mya ngam gyi thang brgal nas

ri'i phug tu yun ring song nas/ sham bha la chung ba'i gnas sgo lho phyogs gsang ba brag gi ra ba zhes grong khri phrag tsam yod pa/ yul de'i mi rnams bcud len gyi mthus yun
ring 'tsho ba/ padma gling pa'i gter chos dar ba der/ sngon slob dpon padma'i slob brgyud yin pa'i rnal 'byor pa yul skad tong ku bla ma zer ba zhig las rdo rje sems dpa'
rgyan 'khor lnga pa zhes pa'i dbang lung zhus/ bla ma des sham bha la chung ba nas blangs pa tsandan las grub pa'i rdo rje sems dpa'i sku stong phrag mang po bzhugs pa'i
lha khang yang mjal/ des sham bha la chung bar 'gro lam brag phug nas chu 'bab pa sogs bstan/ gnas 'di brag gi ra ba grong khri phrag tsam yod/ 'di nas byang du lam bgrod
dka' bar phyin na sham bha la chung ba g.ya' yi ra ba zhes grong 'bum phrag yod/ bon pos 'ol mo lung zer ba'ang de yin kyang bon po la lo rgyus dag po med/ de na nus
pa thob pa'i rnal 'byor pa du ma bzhugs yod/ de las kyang phar byang phyogs su phyin na sham bha la che ba gangs kyi ra ba can grong bye ba du ma yod pa dngos yod ces zer
ba lta bu'i nyams byung zhing / der byon lam dang yul de'i bkod pa/ bla ma de'i rnam 'gyur sogs nyin snang lta bur gsal gsal 'di dang 'di 'dra 'dug ces thugs nyams mtshar
snang dang bcas te bka' stsal to zhes thos/ yang skabs shig mnal ltas su/ rje nyid bsam yas kyi pho brang zhig tu rgyal po'i tshul gyis bzhugs nas 'dug /g.yas phyogs yangs
pa zhig tu slob dpon padma pheb lam skas btsugs dgos pa red zer nas sgrom skas bar snang la zug pa zhig mi re zung gis dka' las chen po byed nas btsugs/ de skor mi tshogs
shin tu mang pos 'ur

sgra sgrog cing 'tshubs kyi li li byed kyang shing thung bas yar mi sleb pa dang / lji bas mi theg pa sogs kyis skas dngos la mi phan 'dug /der mi brjid can zhig 'dug pa des
'di rnams kyis slob dpon padma'i phebs skas btsugs pa yin zer 'ur sgra chen po byed pa rer kyang / mchog gyur gling pa dang / kong sprul dang / khyed rang gsum tsam ma
gtogs skas chen 'di tshugs thub pa ni su'ang mi 'dug zer ba zhig byung bas 'di la'ang go rgyu chen po zhig 'dug gsungs/ lar mnal ltas 'di 'dra'ang dgos pa'i dbang gis skabs
rer zur tsam gsung ba ma gtogs rgyun du ni gtan nas bka' gnang ba'i srol mi 'dug go /yang lan cig 'od gsal dag pa'i snang char 'phags yul lta bu'i sa gzhi shin tu rgya
che zhing khod snyoms pa/ spang ljongs ne'u gseng chu mtsho rnams la me tog dkar dmar sna tshogs kyis spras shing shin tu nyams dga' la yid du 'ong ba zhig tu phebs 'dug
par/ rje nyid kyis gser gyi rus sbal zhig la chibs/ zhwa lu mchog sprul blo gsal bstan skyong gis seng ge dkar mo chibs/ rdzogs chen pa gzhan phan mtha' yas kyis glang chen
thal dkar chibs/ gter chen mchog gyur gling pas rgya stag ngar ma chibs/ kho bo padma gar dbang gis g.yu 'brug sngon mo la zhon/ thams cad kyang he ru ka'i cha byad sha
stag byas/ dpa' bo mkha' 'gro dar dang rin chen rus pa'i rgyan ldan shin tu mang po Da dril sogs phyag mtshan sna tshogs thogs pa rnams dang lhan cig rdo rje'i glu len
cing gar bsgyur bas shin tu dgyes pa'i snang ba yun ring mo byung gsungs nas thugs ngo mtshar ba'i tshul mdzad/ 'di dag gi zhon pa las so so'i sprul

gzhi yon tan phrin las sogs dang 'brel ba'i gnad don go rgyu chen po re yod pa yin 'dug pas/ kho bos tshul de lta bu'i bkod pa bris thang zhig bzhengs nas spyan sngar phul
bas thugs dgyes pas rab gnas gnang zhing sku'i nye logs su yun ring bkram par mdzad song / nged la mngon shes med ces dus rgyun du gsungs mod/ deng sang gi lung bstan mkhan
po mi dgos dus thams cad kyi skye ba snga phyi bar gsum dang legs nyes shes pa lta bu'i yi ges srang mdo thams cad khyab cing thig mi thig sna tshogs dang / dgos dus ci'ang
mi mkhyen pa ma yin par/ dus 'gyur chen mo'i skabs sogs gal gnad che dus ci gsungs thams cad thog tu khel bas bla chen dang / mi chen dang / mkhas grub thams cad kyis
yid rton pa'i gnas gcig pur mdzad/ des mtshon mkhas btsun grub pa'i yon tan la shes ldan gzur gnas kun gyis bsngags pa'i gling bu bsgyur/ slob ma dad ldan rnams 'gro khar
da phyin chad 'phrad par dka' gsungs pa dang / da dung rjes nas 'phrad 'ongs gsungs pa rnams kyang de bzhin kho nar gyur/ lan cig dgon stod la me'i dogs pa gyis gsungs
pa dang / lan cig dgon smad du me shor bar 'dug pas ltos shig gsungs pa rnams kyang de skabs kho nar me 'bar bar snang ba rnams so so'i khyim du gnas pas kyang ma mthong
bar lkog gyur gzigs pa sogs 'di 'dra'i rigs kyang mang du 'dug /mdor na spangs pa dang rtogs pa'i yon tan dang mngon par rtogs pa bsam gyis mi khyab pa'i bdag nyid can
yin pas gnas tshul ji bzhin pa brjod nus pa lta ci smos/ phyogs re tsam yang shes pa dang brjod pa'i rngo thogs pa ma yin kyang so skye tha

mal pas ji tsam mthong ba de tsam zhig brjod byar byas pa'o/ /drug pa de la brten nas bstan pa dang 'gro ba'i don ji ltar mdzad pa ni/ dgung lo nyer gcig par ngor gyi gdan
sar bzhugs pa'i skabs mkhan chen rdo rje 'chang chen po'i bkas bskul te/ brda sprod gtso bor gyur pa'i rig gnas kyi bslab gra btsugs pas/ thar rtse zhabs drung byams pa kun
dga' bstan pa'i rgyal mtshan dang / 'jam pa'i dbyangs ngag dbang legs grub sogs ches mkhas pa'i slob ma'ang thon/ gtsang paN chen thams cad mkhyen pa bstan pa'i nyi mas
kyang / gsung bris kyis bsngags shing / dngos su zhal mjal skabs kha btags nang mdzod mgul du gsol/ gser zho lnga phyag tu gtad/ dbu la phyag gis byugs pa dang bcas thar
rtse ma hA paNDi ta zhes gsung gis gzengs bstod pas mtshon/ phyogs der sde dge paNDi ta dang / thar rtse paNDi ta sogs su mkhas pa rnams kyis snyan pa'i dril bsgrags/ blo
gros rgya mtshos zhus pa'i mdo las/ rdzogs pa'i byang chub sems dang chos 'dzin dang / /chos sgrub pa dang srog chags snying rje ba/ /chos bzhi 'di dag yon tan tshad med
de/ /de dag mtha' ni rgyal bas mi gsung ngo / /zhes pa'i chos bzhi po rtag tu thugs dam du bzhes pa las khyad par du gyur pa/ dpal sa skya pa'i gser pod du grags pa lhag
pa'i lha'i sgrub thabs mang po phyogs bsdus kyi rjes gnang / so so'i rgya gzhung gi lung dang bcas par ma chad pa bzhugs pa rnams gzhir bkod/ de dag gi gsal byed yig cha
shin tu gal che ba rnams kyis kha bskangs/ ma tshang ba dang mi gsal ba rnams la gsal byed kyi yig cha gsar du spel/ kar dge sogs lugs srol khungs thub gzhan las

byung ba de mtshungs rnams kyang phyogs su bsdebs te bstan pa'i rgyun gnas pa kho na la dgongs pa gtad nas sgrub thabs kun btus zhes pa'i mtshan gsol ba pusta ka bcu gsar du
bsgrigs nas spar du bkod/ de dag gi dbang lung khrid gsum gyi rgyun gtsang du lan gcig /mdo khams dpal spungs kyi gdan sar zla bzang sprul pa'i sku dang / bdag cag dad
'dus nyi shu skor la lan gcig /rdzong sar dgon du rgyal dbang karma pa bco lnga pa dang / thar rtse mkhan chen 'jam dbyangs rin chen rdo rje sogs la lan gcig /thar rtse zhabs
drung 'jam dbyangs nam mkha' rgyal mtshan dang / khang sar/ phan khang zhabs drung sogs la kha skong gi skor tshar gcig stsal/ byams pas seng ge'i sgra bsgrags pa'i
mdo las/ ganggA'i bye snyed 'jig rten gser dag gis/ /bkang ste gang la sbyin pa byin pa bas/ /dus ngan tshe na tshigs bcad gcig 'chad pa/ /de yi bsod nams ci 'dra snga mar
med/ /ces shin tu snyigs ma'i dus 'dir chos 'chad par 'os pa'i snod tshul dang ldan pa shin tu dkon kyang / bstan pa'i btsas dang gzhan phan lhag pa'i bsam pas drangs te
chos shlo ka gcig 'chad pa la'ang phan yon dpag tu med par gsungs pa ltar/ bstan pa 'dzin pa'i bshes gnyen chen po rnams nas bzung / mchog dang bar pa dang dman pa'i 'gro
ba rnams la nam yang sku ngal ba dang thugs skyo dub med par chos kyi sbyin pa bar ma chad du stsal ba ste/ rje nyid kyi rtsa ba'i bla ma gcig pu thar rtse rdo rje 'chang
sku mched nas kyang ngor chen bka' 'bum dang / zhu chen bka' 'bum gyi lung / dri med rnam gnyis kyi dbang bka' sogs gsan bzhes mdzad pas mtshon/ dpal sa skya pa khri

chen bkra shis rin chen/ rje btsun ma rta mgrin dbang mo/ bstan 'dzin dbang mo/ skal bzang chos sgron sogs dpal ldan sa skya pa'i zhal ngo / ngor e waM pa'i mkhan po zhabs
drung phal cher/ zhwa lu mchog sprul/ nA lendra'i gzims 'og rin po che/ yar klung dbon rin po che/ sa skya dga' ldan dpon slob/ ngor dpon slob ngag dbang legs grub/ 'dar
grong chen slob dpon kun dga' 'jam dpal/ sa skyong sde dge'i dbu bla dpal ldan phrin las dang dge 'dun rgya mtsho khu dbon/ shar bla ma mkhas dbang kun dga' dpal ldan sogs
sa ngor tshar gsum gyi phyogs dang / dpal karma pa chen po gong 'og /si tu mchog sprul gong 'og /stag lung ma rin po che/ ri bo che'i rje drung dang zhabs drung no mi han
'phags mchog bcas/ zla bzang rin po che/ dbon sprul sku mched/ mkhas dbang bla ma karma nges don/ bdag cag yan bka' brgyud phyogs kyi bstan 'dzin phal mo che/ sbyor ra
thams cad mkhyen pa/ bsam sdings rdo rje phag mo sogs bo dong / lcags zam nyi ma chos 'phel sogs jo nang gi bstan 'dzin du ma/ dkon mchog bstan pa rab rgyas/ lha btsun don
grub rgyal mtshan/ bkra shis lhun po dang / se 'bras kyi mkhas pa mang po/ brag g.yabs no mi han chen po/ li thang mkhan rin po che mkhas mchog byams pa phun tshogs/ hor
khang sar rgyal ba sogs dge lugs phyogs/ rdor smin dpal ri/ lcags zam sogs kyi bla ma dge 'dun mang po/ kaHdpal zhe rdzogs kyi bla ma bla chen ci rigs/ gter chen mchog
gyur gling pa yab sras sogs snga 'gyur rnying ma'i phyogs kyis mtshon grub mtha' ris med pa'i zhal slob dang / bod kyi mi chen bka' mda' rtsis

gsum/ chos rgyal sde dge /gling rgyal po sogs la/ rig gnas 'chad spel ci rigs/ mdo rgyud kyi bshad bka'/ rnying ma/ bka' gdams/ sa ngor tshar gsum gyi lugs/ bka' brgyud/ shangs
chos/ zhi byed/ gcod yul/ dus 'khor gtsor gyur rgyud sde rnams kyi dbang / byin rlabs/ rjes gnang / bskyed rdzogs kyi khrid/ lung sogs so so'i 'dod pa dang mthun par
phyogs dang ris med par spel/ rje nyid kyis gsan rigs rnams las bka' 'gyur tsam ma gtogs gzhan tshar re ma 'chad pa med cing / phal cher tshar grangs mang po dang / khyad
par mkha' spyod ma'i byin rlabs dang khrid/ klong chen snying thig dbang khrid sogs ni zhu mkhan chad pa med par 'byung ba la thams cad kyi re ba skong bar mdzad/ phyis
su mdo khams chu bzhi sgang drug gi skye bo pho mo phal cher zhal mjal zhu bar 'ong ba rnams la'ang / tshe dbang dang 'pho lung gis mtshon pa'i chos 'brel mos pa dang 'tshams
par khor yug tu gnang / de ltar khams dbus kyi bla chen mi chen mtha' dag gis mngon par btud cing mchod kyang / ngo srung phyogs 'dzin dang / rang gzhan gyi mgo 'dren
zhu rgyu lta bus mtshon 'jig rten chos brgyad ci'ang mi spel bar chos dang mthun pa'i lam du drang tha ler bzhugs te khengs pa dang dregs pa cung zad tsam yang med par
snyom chung kho nas bya btang kun spangs kyi ngang tshul lhur blangs te bzhugs pa ni gcig tu ngo mtshar che bar sems/ lar rje nyid nas grub mtha' gang la'ang mi smod/ dag
snang ris med du sbyangs/ phan tshun bsre ba'ang mi mdzad/ bon po tshun chad kyang dngos brgyud gang rung nas thar pa'i lam stegs su nges pa'i

mos pas drangs te/ bstan pa thams cad la ci phan gyi thugs bskyed bzang po yod pa'i rten 'brel gyis phyogs de'i bon po rnams kyis kyang rang rang gi bla ma zhig dang mtshungs
par bzung ba sogs bstan pa thams cad kyi spyi dpal du bzhugs pa lags/ de la spyir skyes bu dam pa rnams kyi rnam par thar pa'i mdo ni/ dam pa'i tshul dgu'am bcu gnyis
zhes yongs su grags pa ltar na/ mdo sngags rig gnas dang bcas pa mang du gsan pa rgya mtsho'i mthar son/ bsam byung gi rig pas rang gzhan gyi grub mtha'i gnad ma 'dres par
mkhyen/ bsgoms pas nyams dang rtogs pa'i klong brdol/ mkhas pa phyogs re ba ma yin par mdo sngags rigs gnas nas tshig gi brda khyad phran bu yan chad la blo gros chen por
grags pa rnams kyi'ang the tshom sel nus pa mnga'/ btsun po ngo lkog can ma yin par chos dang mdzad spyod zhu dag pher/ bzang po phyogs lhung can ma yin par shin tu drang
po'i thugs bsam rnam par dag pa gser lta bur dpyod ldan kun gyis bsngags/ 'chad pa'i tshe lhag pa'i lha'i byin rlabs zhugs pa lta bus gzhung gang 'chad kyang dpe gzigs
dang thugs bsam sogs la ma ltos par ma Ni 'dren pa bzhin thogs pa med/ rtsod pa na dang po zhal gyis bzhes pa de brgal brtag ji tsam byas kyang lung rig gi sgrub byed dang
gting je zab tu 'gro ba ma gtogs ltag 'og 'gal ba'i snang la ma nges pa mi mnga'/ brtsam pa na tshigs bcad ches mang po sbrel te gsungs na'ang blo 'dzin byang ba lta
bur dpod pa ma gtogs thugs bsam dang zlos skyon sogs med/ mkhyen pa'i ye shes kyis ji snyed pa'i shes bya thams cad kyi rang dang spyi'i mtshan nyid gzigs/ ji lta ba'i gnas
lugs kyi dgongs pa brnyes/

brtse ba'i thugs rje bstan 'gro kun la phyogs lhung med pa'i phan pa 'ba' zhig mnga'/ nus pas kla klo gdug pa'ang zil gyis mnan par rdo rje'i lung gis bsngags na gzhan lta
ci smos so/ /de ltar chos kyi yon tan lta zhog /'jig rten gyi ngos nas kyang rje nyid kyi yab de shin tu blo drang zhing ngo lkog thub pa zhig yod 'dug stabs/ sde dge'i drung
yig chen mo lo nyer drug tsam du mdzad pa'i skabs/ mi bdag khrims ka tsha zhing thugs rtog ha cang rgod pas nyes chad ma byung ba'i sku drag su'ang med mod/ drung yig
dam pa des kha btags kha gang tsam shor ba'i bka' bkyon kyang ma byung bas spyi mi dung gi thor tshugs can zhes thams cad kyis bsngags pa dang / rdo rje 'chang nam mkha'
'chi med/ grub chen kun bzang gzhan phan/ kaHthog ma hA paNDi ta tshe dbang mchog grub sogs kyis kyang skyes bu dam pa zhig dang mtshungs par dngos su bka' gnang ba yi
ger bris pa deng dus kyang yod pas mtshon/ rje nyid kyang de'i rigs las 'khrungs pas thugs gzu bor gnas shing ha cang drang bas/ chos lugs kyi grub mtha'i khas len/ 'jig
rten gyi bsam spyod legs nyes gang la'ang nye ring phyogs cha gtan med par drang po kho nar mkhyen cing / drang po kho nar gsungs pas shes ldan rnams gcig tu mgu/ 'chol bar
spyod pa rnams bag za/ yid srubs kyi mthus brlabs pa'i mi srun rlangs por spyod pa rnams kyis rang mtshangs brtol ba ma bzod pas gshe skur kyang 'debs pa ni/ thig skud
drang por bzhag pa na/ /ya yo can gyi sems la gzan/ /zhes pa ltar snang ngo / /gzhan yang gdul bya/ grong chog /rnyed pas rnyed pa 'tshol ba sogs ched du gtad pa ci'ang
mi mdzad/

dgra 'dul gnyen skyong / tshong so nam nye du'i kha 'dzin sogs mnal lam du'ang mi mnga'/ phebs zhor lta bur gdan 'dren re tsam byung na sus ci byas re ba skong ba las nged
bya btang yin ces bum gog dang / lag pa mgor 'jog pa tsam la'ang srog chad chad kyi tshul 'chos mi mdzad/ rnyed pa gang byung thams cad 'phral byung 'phral dag gi dge rtsar
gtong ba ma gtogs phugs bsris su 'tshag pa dang / grwa 'khor nye du sogs rnam smin la mi 'dzems pa rnams la ngo dgas mtshon gnas min du zho gang yang chud zos su mi gtong
/ nang tshag la nged ban rgan 'chi nye ba yin zhes nges 'byung gi gsung thung ngu kho na las yun ring gi 'tsho rtsis 'di bya 'di byed kyi shom ra mi 'ding / thun mong
gi ngor nges 'byung la bsnyad pa'i ngu cho tshir tshir lta bu'i mngon tshan can mi mdzad/ bla ma rnams la'ang dngos su ha cang gus gus dung dung gi kha gsag gis thugs sna
mi 'brid mod/ lkog tu ming rus bla dwags tshun chad nas brjod pa'i brnyas bcos ma yin par rdo rje 'chang dang / rin po che sogs gsungs pa'i che ba 'ba' zhig pa'i bsngags
pa brjod pa sogs mos gus kyi rnam 'gyur bsam gyis mi khyab pa mdzad cing / thugs dad 'gyur ldog mi mnga' ba 'di kho na'ang deng sang gi bla ma dang slob ma cher rloms mngon
lkog can sus kyang 'gran du med pa'i rnam thar mchog gcig tu mngon/ spyir yang thugs kyi gting sgam pas sus kyang tshod mi dpog mod/ ltar snang du zhu sa zer sa ci'ang
med pa'i ngan dkyus dang / mkhas pa'i snyems pa dang / grub pa'i spu sud dang / thugs sna thung ngu can ma yin par kun dang mthun pa'i snyems chung dang / thugs chung
ngu mdzangs pa lta bu mdzad/ don du dus 'gyur chen mo'i skabs

sogs su lha chos kyi ngos nas skyes bu dam pa dang / blo gros can dang / mngon shes rdzu 'phrul nus pa can du rloms pa dang / mi chos kyi phyogs nas shes pa yon tan/ pho rgod
ngan g.yo can du brtsi ba stag dang seng ge lta bu thams cad kyis kyang snga bsam phyi mno cung tsam yang med par snying lkog mar lhud de phyi mig mi blta bar 'bros pa'am/
shes bzhin du dgra yi dwangs mar blo gtad ling bskyur mgo bcad dbang bzhag gis rang gzhan thams cad phung la sbyor ba sha stag gi 'khrul 'khor mig 'phrul lta bur bskor
ba dang / zhen pho rus sam/ khrel ngo tsha'am/ 'di phyi las 'bras sogs 'phongs phyis pa'i rdo bzhin dor te 'jig rten na grags pa'i kun rdzob kyi rdza phung ma rabs tha
chad kyi spyod ngan rdo ba'i char gyis rmengs med du bcom pa de lta bu'i skabs su'ang / 'jigs zil rngams zhud ji tsam che rung de tsam gyi thugs stobs lhag par rgyas te
ba spu'i rtse mo tsam yang mi g.yo bar/ pha rol po la skyabs 'tshol ba'am/ gzhan du byol ba lta bu'i rtog pa mnal lam du'ang rgyang bsrings te shin tu zungs thub pa lhun
po ltar ji mi snyam par bzhugs pas/ sus kyang ci'ang byar med pa sprin bral nyin mor byed pa ltar gzi brjid kyi dpal rab tu 'bar te/ sngon gyi dus rmog ston gsang bdag chen
po 'jigs bral chos dbyings rdo rjes rje nyid la 'jigs bral gyi slob dpon don thams cad grub pa zhes zhal rtsed kyi tshul du mtshan gyi cod paN dpyangs pa dang / rje de
nyid nas/ phyis o rgyan smin grol gling du bsnyen par rdzogs skabs bcas 'jigs med mkhyen brtse'i zlos gar phyogs las rnam rgyal dpal bzang po zhes pa'i mtshan phul ba'ang
skabs 'dir mngon gyur gyi don dang ldan pa'i lung

bstan lta bur sems/ des mtshon snyan khung ma thug cing thugs kyi gshis sus kyang bsgyur du mi btub/ mchog dman bar ma gang la'ang thugs dal dal skabs lta bur gnas tshul gyi
gsung gleng dri med zhib tu mdzad pa las zhal mi bsre ba dang / sbugs 'thums tshig sna thung ngu'i go dka' ba mi mdzad cing / gsung sgros rnams kyang mdo sbug med pa lhug
par stsal/ lhag par bka' gdams gong ma'i gsung sgros dang / bla ma rnams kyi zhal gsung dang / rje nyid kyi mdzad tshul sogs gna' gtam ya mtshan cing zla tshod tshes grangs
khungs dang gtan tshigs sogs shin tu zhib pa chos kyi snying po can mang du gsungs mod/ bdag lta bu'i blun po ni ngo dga' dang / phyogs lhung gi gtam chal chol chang
bzi'i blab col lta bu la mgu ba las/ de rigs nor skyong gi mdun du rtswa bzhag pa lta bur ma zad/ tha chad 'ga' zhig rna ba sun snang yang skye srid par 'dug /de las gzhan
du rang nyid mngon par bstod cing bsngags 'os smad pa dang / deng sang bla dpon phal cher gyis skad cha dri rgyu'i snying po nged rang la su zhig gis smad/ su zhig gis
bstod/ ci zer bar 'dug sogs re dogs kyi gze re tsher ma gzengs pa lta bu de 'dra gtan nas mi mdzad/ ma rabs 'ga' zhig gis rje nyid la gting nas gus pa med bzhin du deng
dus bla dpon spyi khyab kyi mdun sar gtam gyi lag sne med du mi rung ba ngo dga' phye gtor/ rang rang gi dga' mi dga'i rnam rtog snying por byas pa'i bstod smad dang / khyad
par mtho dogs dma' dga'i phrag dog gi zur za khyi rgan zug pa las lod pa de rigs gsan pa tsam nas gtam 'phro bcad de snyan gyi phyir phyogs su'ang mi bzhag par ma zad/
rjes su'ang mi de rigs kyi gtam la nyon nyan ci'ang med ces thugs

shin tu mi dgyes/ rje nyid kyi mdzad spyod gang la sus kyang chos dang mthun par brgal du med mod/ rang rang gi bsam sbyor phyin ci log pa dang ma mthun pa rgyu mtshan du bzung
nas smod pa dang skur pa sogs brgya la snyan du son na'ang mos pa sna tshogs pa'i sems can sangs rgyas kyi mdzad pas kyang mi mgu na bdag lta bus lta ci smos zhes re
dogs kyi zug rngu til gyi shun pa tsam yang mi mdzad cing / rje nyid kyi dgongs spyod gang yin pa de drang por bsrangs te bzhugs pa las bsgyur bkod kyi tsab tsub cung zad
kyang mi gnang / mkhas pa dang mi chen sogs kyi mdun sar ngo srung phye gtor mi gnang zhing zhum pa'i rnam pa tsam yang med par gsung sgros tshun chad drang tha ler gzengs
bstod de stsal/ phal pa dang byis pa chung ngu dman pa rnams la brnyas sems dang khengs pa mi gnang bar gsungs dpangs lhod pa dang zhal rtsed sogs ci dgar mdzad pas dbugs
dbyung ba las 'jigs 'jigs dang sgrob sgrob mi mdzad rung / sngon gyi las 'phro sad pa dang / nang du ting nge 'dzin mnga' ba'i mthus mchog dman thams cad zil gyis gnon
nus pa'i brtul zhugs khyad par can mnga' bas kun kyang gdong zhum bzhin du btud/ rje nyid kyi mdzad pa che phra gang la'ang / gal che skabs gting nas thugs yid ches pa'i
bla ma re re tsam la brtag pa mdzad pa tsam skul ba dang / rje rang nas bla ma dang dkon mchog la lung zhus brtag sgril re tsam ma gtogs/ gzhan chos dang mi 'gal zhing
/ 'jig rten dang mthun par dpyad de rang tshugs bzung nas 'jug pa ma gtogs mi mang kha mang gi gros kha mi 'ding / gsung las kyang rang re dang por skyes dus kyang gcig
pur skyes/ mthar 'chi dus kyang gcig pur 'chi

bas gal che shos de gnyis la blo ston gros byed mkhan su mi 'dug pa/ tshe 'di'i don rang thag rang gis ma chod pa ci yod ces bka' stsal nas rang dbang gzhan la mi bskur/ gzhan
gyis thugs blo 'dra zhus na'ang / nged la mngon shes ni med/ blo ni rang re thams cad smra shes don go mi'i lus rten can yin tsa na/ 'dod pa thog tu babs na dga'/ mi
'dod pa ma byung na dga' ba'i ci drag gang drag gi rnam rtog can re yin mod/ re bas yong ba sgrib pa'i dpes de 'dra i 'ong ci cha bas blo bkod nas bsam tshod ga la 'ong /
sprang po'i nyal bsam gyi dpe las med pas ci'ang lung ston mi shes zhes pa dang / lar yang mi mang tshogs pa dang / bka' chos sogs kyi skabs blang dor gyi spyi bshad re
tsam ma gtogs/ mi re re nas khyod kyis 'di gyis 'di ma byed ces bka' bkod de 'dra gtan nas mi mdzad cing / bka' las kyang / 'brom ston pas/ mi nyan pa la kha ta byed pa mtshangs/
/zhes pa ltar deng sang slob ma brgya yod kyang bla ma la nyan nges pa re re'ang dkon/ bu brgya yod kyang pha la nyan pa re re'ang dkon pas de 'dra la bslab ston
byed pa mi rang gnyis ka tshig pa za ba'i rgyu las ci yod ces mi thag rang gis nam yang mi gcod/ snying thag pa nas blo gtad pa yin tshe dkon mchog la lung zhus sogs zhib
cha mdzad nas sne re tsam bka' gnang ba las gdul bya bslu ba'i bab col mi gnang bas mtshon/ deng sang blo chung yid rloms mi 'ong bzhin du gzhan gyi mgo 'dren/ mi shes
bzhin du mngon shes dang rdzun lung 'chad/ mi thon bzhin du phan tshun bar 'dums/ mi nyan bzhin du gzhan la bslab ston dang slob dpon byed/ mi dga' bzhin du ngo srung dang
phye gtor mi byed rgu byed

pa/ spre'u dang byi la'i brtul zhugs can mang po la bsams na bla ma'i rnam thar kho na dran pa las gzhan du ci/ rje nyid sku na gzhon nu'i dus sku gzugs thang po zhig yin 'dug
rung / phyis 'khrugs gzhi dang / sbyar dug gi gzhi sogs byung bas rim par bod khams spyi'i bsod nams dman pas sku gzugs babs je zhan dang / snyun khams sna tshogs pa
je ljir gyur pa'i skabs su'ang / deng sang phal gyis blo sbyong la bsnyad pa'i tshul 'chos lta buu ma yin par/ nged sngon gyi las ngan pas sman gyis mi phan/ rim gro'ang
de dang 'dra/ na dga' shi skyid ga la yin/ chu tshod rer bde mo 'dug rgyu byung na los bzang ste/ sngon las la bcos su ci yod pas las bdag gir byed pa las 'os ma mchis zhes
khu sim mer bzhugs pa las/ ci drag ci'ang mi mdzad/ gzhan 'ga' res phyogs gzhan du mkhas pa/ btsun pa/ bya btang / grub thob/ gter ston sogs khyad par can 'di dang 'di
lta bu bzhugs zhes zhus na/ srid pa zer ba ci dang ci'ang srid pas de 'dra los yod ces las/ phal cher yongs su 'dris la sdang / /rtag tu gsar pa gsar pa 'tshol/ /zhes pa
ltar chos dang bla ma snga ma dor nas/ phyi ma phyi ma tshol ba'i a gsar dang / phrag dog gis gzhan la smod pa sogs mi mdzad/ lar/ grub thob dang / gter ston sogs los bzang
ste/ deng sang mkhas blun gyab chung sus kyang dang po grub gter gyi rigs la ha las las gnam sa khengs pa tsam du bsngags pa brjod cing rjes su 'brang / chos zhu/ je
zhig na bka' gdams rin po che'i gsung las/ rang re rnams dge ba'i bshes gnyen la zhe sa dang bcas pas skur pa 'debs su

'ong zhes pa ltar/ zhe sa ma zhus na'am zhe sa na zhes sngon du 'gro bas/ thugs sna thung / dbang yod che/ ngan long che/ mdzad rgyu mang / dran 'phrul rgod/ gsung rgyu mang
/ cha bzhag med/ phyag rdzas kyis don mi thon/ 'dzin 'chang che sogs kha shes tshad gtong ba dang / sprang po'i kha 'gegs pa'i ngan pa'ang zer don ci yod pas su la'ang
bzang ngan ci'ang ma smras par 'on pa ltar sdod na dga' zhes gsungs pas gnad che ba zhig yin 'dug snyam/ 'ga' zhig gis rten 'brel zhes gsung mod/ rje nyid nas/ rten 'brel
zhes pa de rang shugs kyis 'grigs pa las/ ched du bcos pas 'grigs rgyu yin tshod mi snang / mkhan chen bo dhi sa twa dang chos rgyal khri srong dus kyi rten 'brel la ltos/
rang shugs kyis 'grigs pa de'ang deng sang gdul bya thams cad bsod nams zad/ log rtog rgod/ the tshom mang / mnyam 'grogs che/ dam nyams mod/ de'i rjes su 'brang zhing
blo gtod pa kho nas bla mas ci byas skyon 'ba' zhig mthong ba'i dus 'dir rten 'brel bzang po de'ang 'grigs dus dka' zhes yang yang bka' gnang ba'ang thugs nyams can gyi
gsung du nges shing / rje nyid nas rten 'brel yin zhes nyag hor gyi khram chas byed/ nag chang spyod/ rta rgyugs/ mda' 'phen/ me mda' rgyags/ ri dwags gshor/ glu len/ bro
rdung / lung bstan/ lha babs/ 'dre babs zer ba'i srog rlung can a rag gis bzi ba lta bu la/ nged rang lta bus gang zag gi tshod gang zag gis mi zin pas mtha' gcig tu legs
nyes kyi kha tshon ga la chod kyang / spyir btang dam pa rnams thugs gting nas khrel bar ma zad/ chos rgyal khri srong dus nas/ dbu zlum mdo'i sde/ lcang lo

sngags pa'i sde zhes pa gnyis las/ khram chas rkun ma'i sde zhes pa'i phung po gsum pa zhig gtan nas med ces gsungs pa'ang blo gzu bor gnas shing mdo sngags kyi bstan pa la
mno bsam yod pa'i mi zhig yin na de 'dra zhig los yin e shi re snyam mod/ las ngan rnams la ci cha yod/ 'ga' zhig spyir grub mtha'i dgag sgrub mang po'i spu sud tsha po
dang / lhag par rang stong dang gzhan stong am zhig gi phyogs zhen rke chad chad 'then pa mang mod/ rje nyid nas rang rang gi grub mtha' gsungs pa'i skabs chos skad ma 'dres
par thad kar go sla zhing don 'dums pa re gsungs/ spyir btang grub mthas gtan la dbab bya'i snying po ni chos thams cad kyi chos nyid yin te/ de ni sher phyin las/ chos
nyid shes bya ma yin te/ /de ni rnam par shes mi nus/ /zhes gsungs par ma zad/ bod yul gyi rtog ge pa thams cad kyi gtsug gi nor bu rngog lo chen po lta bus kyang don
dam pa sgra rtog gi yul yin pa lta zhog /zhen pa'i yul tsam yang min par bzhed na/ gnas lugs mthar thug pa ni tshu rol mthong ba'i blo ji tsam zab kyang gtan la 'bebs mi
nus/ gnas skabs phyogs re nas gzhal ba'i dbang du byas na mkhas grub chen po rnams kyis rnam par bzhag pa'i chos skad re re la'ang sgrub byed kyi gtan tshigs dang 'thad pa
mang du snang bas rang rang gi lugs srol gang yin pa de'i rjes su 'brangs te bla ma gong ma'i bzhed pa rkang tshugs pa zhig byung na ha cang phyogs zhen rang mi dgos/ 'on
kyang chos skad dang grub mtha' phan tshun bsre ba dang / rang gi grub mtha'i rkang ma zin pas gzhan gyi na yam rgyab rten du khyer ba dang / lta sgom spyod 'bras kyi
lung thams cad mo ngan ma'i

thag cha 'dzings pa bzhin byas te lung don rigs pas rgyab 'khyol mi nus pa de 'dra ni rang gi grub mtha' la yid ma ches/ gzhan gyi rjes su bsnyegs 'dod kyang ma snyogs/ mkhas
pas mthong na bzhad gad kyi rgyu las ma 'das pas rang tshugs re zin pa byung na ni legs zhes gsungs/ la la gter lung ngam/ rang gi bla ma ga ge mo dang che ge mos gsungs
so lo zhes rang phyogs 'ga' zhig zhal mjal ba'am/ phyag dbang thob pa tsam gyis ngan song med ces sangs rgyas byang sems kyi rgyal tshab sogs su bsngags pa ha cang thal
ba mang po byed/ gzhan phyogs 'ga' zhig mkhas btsun bzang po'i yon tan mthong chos su mnga' ba rnams la'ang 'brel tshad ngan song du 'gro skad pa mang ba la/ rje nyid nas
rang gi bla ma la 'jig rten gyi zhen pho rus tsam min par snying nas sangs rgyas su mthong ba'i mos gus kyi bstod bsngags yin na bzang mod/ gzhan phyogs kyi chos dang
gang zag bzang po'i rigs la dad pa ma byung rung / log lta'i skur 'debs de 'dra byed pa ni chos spong ba'i las zhes mtshams med lnga las kyang thu/ gter lung rigs kyang 'ga'
re blun po snying kham can gyis o rgyan padma rdzun rgyab tu spyan drangs nas gsar du chags sdang gis dkrugs te sbyar ba'i lag rjes mngon sum pa'ang mang / gal srid gter
yig tshad ldan las phab pa zhig yin du zin kyang / dgongs gzhi/ dgos pa/ dngos la gnod byed ci rigs pas mtha' gcig tu khungs de tsam la 'chel nas chos dang gang zag 'gangs
che ba la smod pa'ang blun che ba yin pas/ 'di 'dra 'dzin pa lta ci smos/ /thos par gyur kyang rna ba dgab/ /ces gsungs pa ltar ro zhes bka' gnang ba blun po snying
kham can

dag 'di rigs la bag yod cung zad re dgos par sems te/ 'phags pa chos thams cad 'byung ba med pa zhes bya ba'i mdo las/ rigs kyi bu/ phra ba ni las kyi sgrib pa yin gyis/ su
las kyi sgrib pa mi 'dod pa de dag gis gzhan gyi spyod pa la khong khro bar mi bya'o/ /de'i spyod pa thams cad la yid ches par bya'o/ /'di snyam du pha rol gyi sems ni bdag
gis mi shes te/ sems can gyi spyod pa ni shes par dka' 'o snyam du sems bskyed par bya'o/ /don gyi dbang de gzigs nas de bzhin gshegs pas 'di skad du chos ston te/ gang
zag gis gang zag la tshod gzung bar mi bya'o/ /gang zag gis gang zag gi tshod bzung na rma 'byung bar 'gyur te/ nga'am gzhan yang nga dang 'dra ba dag gis gang zag la
tshod gzung ngo / /rigs kyi bu su bdag bsrung bar 'dod pa des gzhan su'i spyod pa la'ang brtag par mi bya ste/ de dag la 'di ni 'di 'dra'o/ /'di ni 'di 'dra'o zhes dpya bar
mi bya'o/ /nyin mtshan du sangs rgyas kyi chos la brtson par bya'o/ /zhes sogs 'byung ba dang / bsdus pa'i mdo las/ 'jam dpal dam pa'i chos spong ba'i las kyi sgrib pa
ni phra'o/ /de bzhin gshegs pas gsungs pa'i bka' la la ni bzang bar 'du shes/ la la ni ngan par 'du shes pa ni chos spangs pa'o/ /gang chos spangs pa des chos spangs pas
de bzhin gshegs pa la skur pa 'debs pa yin/ dge 'dun la ngan du brjod pa yin no/ /'di ni rigs so/ /'di ni mi rigs so zhes zer na chos spangs pa'o/ /'di ni byang chub sems
dpa' rnams kyi ched du gsungs pa'o/ /'di ni nyan thos rnams kyi ched du gsungs pa'o/ /'di ni rang sangs

rgyas rnams kyi ched du gsungs pa'o/ /zhes zer na chos spangs pa'o/ /zhes tshad mar gyur pa'i lung 'di la'ang 'gal zlar ma gyur pa rje 'di kho na tsam las mang du ma mthong
ngo / /bdun pa zhar byung du bsod nams kyi tshogs rlabs po che sgo du ma nas spel ba'i tshul ni/ deng sang dus ngan snyigs ma lnga bdo ba'i mtha' la thug /thub pa'i bstan
pa lung rtogs gnyis ka gzugs brnyan tsam la spyod pa'i skabs 'dir/ bstan pa 'dzin pa'i bshes gnyen du grags pa phal po che rnams kyang thos bsam sgom gsum gyi mdzad pa
gal chung ngu bzhag nas/ rgyal bstan ris med la phan pa dang 'gro ba mtha' dag gi bsod nams kyi zhing du 'gyur ba la dmigs pa'i thugs bskyed yod med ji ltar yang gcig la
gcig ltos tshul gyis lha khang / sku gzugs mchod rten/ gar 'chams kyi chas sogs ltar snang ya mtshan dang 'ur sgrob skyed pa'i bya ba las kyi 'khor lo bskor ba ni mang zhing
/ de las dman pa kha cig so so'i dgon gnas kyi gzhi 'dzin tsam gyi ched du thos bsam sgom gsum gyi bya ba ling gis bor nas mi tshe hril por dkor rjes su rgyug kyang yul
gyi mi dpon gyi thob 'jal/ gzhan tshe 'di'i gyod dang kha mchu'i gyang gud kho na'i ngang du gram gseng chu blugs kho na las bstan pa yar rgyas 'ong rgyu med pa'i khar
mkho rgu'ang 'dzom dus med pa sogs spyi'i lam srol lta bu yin 'dug kyang / rje 'di ni sku tshe hril por thos bsam sgom gsum sogs dam pa'i tshul dgus bstan dang 'gro ba'i
don sgrub pa'i mdzad pa kho na ma gtogs/ bstan don dang dge ba'i mthun rkyen du bsnyad pa'i dbyar ldom dgun ldom grong chog gson gshin gyi dkor nag gi rjes su nyin gcig
tsam yang phebs bzhud mdzad ma myong ba dang / dman pa'i brtul

zhugs lhur bzhes pas thob 'jal gyi log 'tsho sogs kyang gtan nas mi mnga' bas spyi mthun ltar na kun spangs bya bral kho na'i tshul du bzhugs kyang sngon gyi thugs bskyed tshogs
bsags kyi stobs las ji ltar mkho ba'i 'dod rgu thams cad 'bad med lhun grub tu 'byung ba dang / ji skad du/ me tog dri ni rdzi phyogs min mi 'gro/ /rtsa brgya spos
sam tsandan kyang ma yin/ /dam pa'i dri ni rdzi phyogs mi 'gro ste/ /phyogs rnams kun tu mi mchog dri yis khyab/ /ces pa ltar sku che ba'i yon tan gyi snyan pa'i grags pa
sa bla'i lha rnams kyis bsgrags pa lta bus phyogs mtha' dag gi bla chen mi dpon skye bo pho mo grangs kyis mi chod pa 'dus nas 'byor 'khos dang bstun pa'i mchod 'bul dang
/ skyabs 'jug bsngo rten chad med du 'byung ba de dag thams cad kyang gnas min du khab gcig gi rtsa ba tsam yang chud zos su btang bar mi mdzad par/ dkon mchog gi rten
gsum bzhengs pa/ bla ma dang dge 'dun la bsnyen bkur/ dus dang / rgyun gyi mchod pa/ phongs pa la sbyin pas rjes su 'dzin pa sogs gtong ba nam mkha' mdzod kyi sgo 'phar gtan
pa med par dbye bar mdzad pa de dag zhib par smos kyis longs pa'i go skabs ma mchis kyang / 'dir de dag las gtso che ba tsam rags bsdus su smos na/ thog mar lha khang
dang sku gsung thugs rten gyi skor la/ rje nyid kyi zhal gsungs rnam thar rtsa tho las ji ltar gsungs pa bzhin lha khang bcu gsum tsam bzhengs par mdzad pa'ang thog mtha'
bar gsum kun tu 'gan bzhes phyag bstar gyis bzhengs pa dang / gzhan dag la zhal 'debs mthun rkyen zhal bsgos sogs kyis kyang rnam dkar gyi mdzad sgo skyong ba'i lha khang
rtsa lag mang du bskrun pa'i

gtso bo rdzong gsar bkra shis lha rtse'i dbu rtser mngon byang lha khang ka ba lnga bcu nga lnga'i mal steng 'og phyi nang shin tu dngos gtsang bkod mdzes su yun thung ngus
mthar phyin par bsgrubs pa'i nang rten gyi gtso bo thub dbang sku khri rgyab yol gyi bkod pa sogs khyad mtshar rin chen du ma'i brgyan sogs shin tu spus nam dag pa/ thub
dbang sku hor li dngos gcig la 'khor sangs rgyas rabs bdun gyi gser skus bskor ba/ ltung bshags so lnga/ nye sras brgyad/ gnas brtan bcu drug /gur mgon sku tA ming ma shin
tu spus legs/ zhal bram gzugs/ 'dod khams ma/ phyag bzhi/ phyag drug /rgya gar shar li'i mgon po gri gug /rnam sras/ nor rgyun ma/ g.yas phyogs gtso bo tshe dpag med/
li sku dang kha skong gser zangs 'dres ma brgyad kyis bskor ba/ 'od dpag med gtso 'khor gsum/ steng du sman bla li ma la 'khor bdun zangs gser las bskrun pa mkhyid gang ba
re/ 'og tu slob dpon padma dngul sku la mtshan brgyad gser zangs las bskrun pas bskor ba/ g.yon logs gtso bor byams pa mgon po la 'khor rgyal sras rigs gsum mgon po/ nye
sras brgyad/ mi 'khrugs pa rgya sku la bkra shis lha mo brgyad kyis bskor ba/ mdun du sgrol ma li dmar tsha gser can la/ 'khor rgya bod kyi li sku dang gser sku 'dres ma
nyer gcig /phugs logs chos khri'i dbus su thugs chen bcu gcig zhal rigs bzhis bskor ba/ chos longs sprul gsum/ de thams cad kyi steng du gtso bo rdo rje 'chang gtso 'khor
gsum bod li/ bi rU pa/ sa skya'i gong ma rnam lnga/ ngor chen rdo rje 'chang / srong btsan sgam po/ /chos blon thu mi dang mgar stong btsan gnyis/ lo chen bai ro/ ska
cog

zhang gsum/ mnga' bdag khri ral/ jo bo a ti sha /kha che paN chen shAkya shrI/ lo chen rin chen bzang po/ 'brom ston pa/ rngog lo yab sras/ mar mi dwags gsum/ bu ston rin po
che/ dol po sangs rgyas/ rje rin po che yab sras gsum/ rdzong pa kun dga' rnam rgyal/ tshar chen/ thar rtse mkhan chen byams pa nam mkha' 'chi med/ kun dga' bstan 'dzin/
'jam dpal bzang po/ bstan pa'i rgyal mtshan bcas bzhi/ slar gsar du bzhengs par mdzad pa'i mkhan slob chos gsum/ rgyal chen indra bhU ti/ chos rgyal zla bzang / grub chen
sa ra ha/ klu thogs rnam gnyis/ ArYa de ba/ dbyig gnyen/ phyogs glang / chos kyi grags pa/ paN chen bi ma la mi tra/ 'brog mi lo tsA/ grub chen khyung po rnal 'byor/ pha
dam pa sangs rgyas/ grub thob o rgyan pa/ 'gro mgon phag gru/ zhang tshal pa/ ma gcig lab sgron/ gyi jo/ grub dbang thang rgyal/ rgyal ba skal bzang rgya mtsho/ sa skya
pa kun dga' rin chen/ karma pa theg mchog rdo rje/ zhwa lu blo gsal bstan skyong / dkon mchog bstan pa rab rgyas/ lha btsun ye shes don grub/ dge bshes byams pa phun tshogs/
zhabs drung nam mkha' rgyal mtshan/ dge mang gzhan phan mtha' yas/ gter chen mchog gling / kho bo yan rje nyid kyi bla ma gal chen rnams kyi gser sku byon legs mtho
gang sor gsum re lhag tsam thams cad tshad gcig pa sogs/ yi dam skor la/ kye rdor rgya nag ma thugs dam rten byin can la/ 'khor lha mo brgyad gser sku/ rdo rje gur/ sambu
Ta/ dpal dus kyi 'khor lo deng dus tsam na bzo khyad phul phyin dper byar 'os pa/ gsang 'dus mi bskyod pa

'jam pa'i rdo rje gnyis/ bde mchog lU hi pa/ nag po pa/ rdo rje 'jigs byed bskums khru gang / gshin rje gshed dmar po/ dgra nag /'byung 'dul/ mkha' spyod skor gsum/ dmar po
skor gsum/ dmar chung skor gsum/ gser chos tshe dpag med sprul sku/ seng ge sgra/ gdugs dkar/ 'od zer can ma/ ri khrod ma/ 'jam dpal nag po/ khyung khra/ mi g.yo ba/ phyag
rdor gtum po/ phyag rdor 'khor chen/ sgrol ma/ rta mgrin gsang sgrub/ rdor sems yab rkyang dang / he ru ka /tsan dkar las bskrun pa'i mgon dkar/ gzim chung du mkhan slob
chos gsum/ mar mi dwags gsum/ jo bo rje/ rje yab sras gsum/ gnas brtan bcu drug /tsandan gyi bde mchog /gsang 'dus sogs sku rten spus nam ldan pa shin tu mang po/ lha
khang gi logs rnams su sangs rgyas stong sku'i ldebs ris grang gser ljibs byugs dang bris bkod phun sum tshogs pa/ sgor chos skyong gi rigs sogs sgros legs bzhugs/ gsung
rten rgyal ba'i bka' 'gyur rin po che mtshal shog gdong dar/ glegs shing thag yan shin tu spus ldan cha gcig gis mtshon mdo sngags gzhung gdams man ngag gi rigs pusti grangs
mang bas gtams/ gser dngul bkra ma'i mchod stong cha brgyad khru gang re can phra rgyan bzo khyad sogs sgros legs/ zangs gser las bskrun pa'i mchod rten mda' tshad lhag
shin tu spus ldan byon gtsang / shing gi mchod sdong cha brgyad gser 'dur gsol ba/ gzhan yang gsar du bzhengs par mdzad pa'i rnam snang mngon byang khri rgyab bcas spus
legs mda' tshad ma/ rdo rje sems dpa'/ slob dpon bcas mda' tshad re gtsos lha khang 'di kho nar bla ma yi dam chos srung sogs

kyi sku brnyan gsar rnying che chung lnga brgya skor dang / bka' gdams mchod rten cha brgyad gtsos mchod rten che chung sum cu tsam bzhugs khang sogs bkod legs khyad mtshar
dang bcas bzhugs su gsol bar mdzad cing / gong gsal gsar du bzhengs par mdzad pa'i bla sku re la/ mgar ba las zangs sku bslus pa'i dbang du dngul srang bdun re/ lag bzos
la de lhag srang do re tsam gnang ba bcas mdor bsdoms sku re la dngul srang 'degs brgyad re 'gro nges dang / gtso bo thub dbang sku la dngul rdel tshad brgyad tsam/ byams
pa tshe dpag gnyis bsdoms rdel tshad bdun tsam/ dus kyi 'khor lo'i sku yon bdag gzhan gyis gus pas phul ba la legs gsos kyi tshul du dngul srang bzhi bcu tham pa gnang
zhing bsdoms pas dngul srang drug cu tsam/ bde gsang gur saM rnams la dngul srang nyi shu re/ dmar po skor gsum can gser chos lha rnams la dngul bzhi ru re/ rnam snang mngon
byang sku dang / rdo rje sems dpa' bcas la dngul srang bdun cu don lnga re tsam/ mchon rten che ba la rdel tshad bzhi/ cha brgyad la dngul srang nyi shu re gnang rtsis
kyis rdel tshad gsum drag tsam gyi yon bstabs pa yin 'dug pa sogs de dag gis phyis 'dir bstan 'gro'i gsos su dgongs te gsar bzhengs dbu rtse'i lha khang rten brten par
bcas pa'i bzhugs tshul phyogs tsam smos pas mtshon/ thub dbang gnas bcu lha khang ngo mtshar kun tu gzigs pa'i zhing khams ka ba dgu'i mal gsar bzhengs la/ rten gtso gser
zangs las grub pa'i thub dbang longs spyod rdzogs sku che legs khri rgyab yol sogs spus ldan la 'khor nye sras brgyad/ gnas brtan bcu drug /ltung bshags

so lnga/ rdo rje 'chang li ma/ sgrol ma nyer gcig /gu ru mtshan brgyad/ kun rig rtsa lha so bdun/ rgyal ba rig lnga sogs gser zangs shin tu spus nam ldan pas mtshon/ gzhan
yang sku brnyan sna tshogs pa phyogs bsdoms sum brgya sum cu tsam/ gser zangs byang chub mchod rten che legs/ cha brgyad cha gsum sogs mchod rten che chung sum cu so bzhi
tsam/ bka' 'gyur rin po che/ bstan bcos 'gyur ro 'tshal/ 'khor lo tha ma'i mdo sde phyogs bsdus nges don pod drug /sher phyin stong phrag brgya pa/ sa skya gong ma rnam
lnga'i bka' 'bum/ zhu chen tshul khrims rin chen gsung 'bum/ 'jam mgon a mes zhabs kyi bka' 'bum/ zhwa lu'i dkyil chog rigs/ rig gnas cha tshang sogs glegs bam shin tu grangs
mang gis g.yon logs drwa mig khyab par bkang / de'i khang steng du dpe mdzod thugs chen lha khang gru 'dzin bkod par gtso bo thugs rje chen po sems nyid ngal gso/ thugs
chen phyag bzhi pa/ bcu gcig zhal rnams gser zangs phra bkod sogs spus nam ldan pa/ bde gshegs so lnga chung / mchod rten cha brgyad/ dpe sgam bzhi'i khrod du/ sa skya/
rnying ma/ bka' brgyud/ dge phyogs kyi yig cha ma tshang ba med pa/ sman rtsis 'grel pa sogs rigs gnas skor te bris ma shas che'i glegs bam shin tu grangs mang gis phyur
bur bkang ba dang / steng du zangs gser gyi ganydzir che legs bcas/ 'du khang steng lam 'bras lha khang du/ thub dbang gnas bcu/ birWa pa/ gong ma rnam lnga/ gu ru mtshan
brgyad/ bla sku rigs re zung / mchod rten spus legs/ sa skya bka' 'bum sogs/ bla ma lha khang du gsar bzhengs 'dra zhal/ grub

mtha' ris med bla sku sogs sku bco lnga skor/ rnying ma rgyud 'bum/ rdzogs chen snying thig ya bzhi/ klong chen mdzod bdun sogs glegs bam du ma/ dzaM nang sgrub phug lha khang
steng 'og tu gu ru bde ba chen po/ mtsho rgyal sku bcas zangs gser las bskrun pa/ gzhan de ga phan tshun tu sgrol ma nyer gcig sogs gser sku'ang mang tsam/ mdzod bdun
sogs glegs bam mang rab/ 'og tu gzim khang yin rgyu'i nang sku zhal thang / mchod cha/ thab chas skor cha tshang rten 'jog dang / zla gam dbang phug sgrub khang du rtsa
gsum byin rlabs rang bab lder so byon legs kyis gtsos rten gsum dgos cha tshang ma/ rong me dkar mo stag tshang sgrub khang dang rten gsum bcas/ khang dmar mdor lha khang
bang ba gsar 'dzugs dang zangs gser las grub pa'i thub sku mda' tshad ma gtsos pa'i rten gsum mchod cha ci rigs sbyor 'jags dang / kham bye thang du rigs gsum lha khang
ka ba dgu can gsar bskrun mdzad pa'i nang / thub dbang / nye sras brgyad/ gnas brtan bcu drug /rigs gsum mgon po che legs re/ chos sku yum chen sku rgya nag ma khru tshad
la phyogs bcu'i sangs rgyas kyis bskor bas mtshon sku thor bu mang po/ bka' gdams mchod rten bzo dbyibs khru tshad la sku gdung cha brgyad zangs gser las bskrun pas bskor
ba/ sher phyin stong phrag brgya pa'i glegs bam bcu gnyis sogs chos sna mang tsam gyi glegs bam/ ldebs ris la sdom gsum brgyud pa/ ris med bla ma sogs tshon ris spus dag
dang ganydzi ra bcas/ rje nyid kyi gzim spyil bkra shis 'chi med grub pa'i dga' tshal gyi lha khang phyi nang du bla ma yi dam chos srung gi sku brnyan li ma/ gser zangs
gsar rnying

brgya dang bcu skor/ gsung rten glegs bam shin tu mang pos phyi nang thams cad khyab par bkram pa'i byin rlabs kyi gzi brjid dpal du 'bar bar bzhugs pa bcas 'di rigs rje bla
ma rang nyid kyis mgo lung rgyu 'don bcas kyis gsar bzhengs gnang ba'i lha khang rten gsum 'ba' zhig dang / gzhan yang ngos kyi ri khrod sgrol ma lha khang du 'chi med
'phags ma'i sku brnyan gser zangs phra bkod sogs nam ldan gtso 'khor bcu bzhi gnang zhing / rdzong sar 'du khang du sku brnyan thor bu bzhi bcu skor rten bzhag dang / a lo
dpal 'byor dgon du mkhan bla ma bkra shis 'od zer gyi lha khang du'ang ston pa longs sku gser zangs las bskrun pa/ bde gshegs so lnga/ nye sras brgyad kyi ldem sku gser
zangs mtho gang ba re bcas stsal/ dgon chen kun yon lha khang du bla brgyud/ kye rdor lha dgu sogs gser sku lnga bcu tsam stsal gnang dang / rdzong sar mnga' sgang / gnas
ra bcas kyi lha khang gsar bskrun sogs kyis mtshon pa'i gzhan dang gzhan kun la de 'dra'i rnam dkar rten bzhengs kyi bdag rkyen ci rigs pa gnang ba ma zad/ grwa rkyang
sa sku drwa mig tsam bzhengs pa'i rtsol ba byed mkhan rnams la tshon rtsi yan gnang ba'i mthun 'gyur rnam pa kun tu ma mdzad pa med pa lta bu'i 'di rigs kyang rje bla ma'i
thugs rje brgyud nas byung ba gor ma chag pas mtshon/ mdor na snga phyir gong gsal lha khang khag rnams su bkod mdzes su gtan bzhag mdzad pa dang / bla dgon gzhan la'ang
ci rigs par bstsal ba bcas gser zangs 'ba' zhig las grub pa stong phrag gnyis tsam bzhengs par mdzad pa dang / gsung rten skor rje nyid nas jo nang rin 'byung gi rgyab
chos tshul du lha so so'i sgrub thabs las tshogs bcas

dkyus gcig tu bka' bsdu spel ba'i gsang sngags gsar ma'i sgrub thabs rab 'byams gcig tu btus pa'i glegs bam chen po bcu gcig gi yon smar zong sbyar te spar du bskrun par mdzad
pas mtshon/ gsar rnying gi 'don cha nyer mkho mang tsam/ jo bo'i chos chung brgya rtsa/ jo nang rje btsun sgrol mgon zhabs kyis bsdebs pa'i bdag cag gi ston pa'i mdzad
brgya/ rgya gar chos byung / byams chos lnga sogs bka' pod phal che'i rtsa ba/ mngon pa gong 'og dang / kun mkhyen rong po'i 'byed gnyis kyi 'grel pa sogs gzhung dang gzhung
'grel du ma phyag bstar gyis spar du bkod pa dang / dpyod ldan 'byor pa can gzhan la'ang zhal bsgos kyis bskul zhing dngos po'i zhal 'debs sbyar ba'i sgo nas bsgrubs
pa'ang / dgon chen du rong ston chen po'i sher phyin mngon rtogs rgyan gyi 'grel bshad dang rgyud bla ma'i 'grel pa bcas/ rma bya byang brtson gyi dbu ma rtsa ba'i 'grel
pa/ re mda' ba'i dbu ma 'jug pa'i 'grel pa/ mtsho sna ba'i 'dul ba mdo rtsa'i 'grel chen glegs bam gnyis/ skyed tshal ba'i 'dul TIka /mchims 'jam pa'i dbyangs kyi mngon
mdzod 'grel chen glegs bam gnyis/ sa bzang paN chen spyod 'jug 'grel chen/ rgyal sras thogs med spyod 'grel dang / mdo sde rgyan 'grel/ klong chen pa'i yid bzhin mdzod rtsa
'grel/ mi pham rgya mtsho'i dbu ma rgyan gyi 'grel chen/ 'u yug pa'i tshad ma rig pa'i mdzod sogs mdo sngags gzhung 'grel rig pa'i gnas sogs kyi glegs bam bzhi bcur nye
ba'i spar dang / bka' gter gsar rnying grub mtha' ris med pa'i gzhung gdams man ngag /tha na so so'i lam mthun man ngag tshad ldan shog ldeb gcig

'dug kyang gsar bris kyis bzhengs par mdzad pa'i pusti nyis brgya yar brgal dang / bod dbus gtsang du bzhugs pa'i spar ma gal gang che thams cad/ mdo khams 'dir sbar ldeb gcig
tsam gang mchis tshar re ma btab pa med pa sogs bris ma dang spar ma bsdoms pas pusti ka stong phrag gnyis tsam gsar du bzhengs par mdzad pa de dag la'ang glegs shing
/ glegs thag /gdong dar/ chab mgo /sgril chas yan shin tu rgyu spus dag pa'i bkur sti sri zhu bcas mig gi bdud rtsir mdzad pa dang / thugs rten lhun grub steng mchod sdong
mthong grol chen po thog tshad shin tu mtho ba gser dngul phra rgyan gyi bkod pa sogs spus nam ldan pa dngul rdel tshad brgya dang brgyad tsam gyi babs kyis bskrun par
mdzad pas gtsos gser zangs 'ba' zhig las grub pa'i mchod sdong che chung brgya phrag lhag pa bsgrubs par mdzad pa ste/ gong smos rten gsum/ lha khang bcas rab tu mang ba
bzhengs par mdzad pa'i rigs gtso che ba rags pa bsdus pa'i lugs kyis sa bon tsam smos par zad kyi/ sku brnyan dang glegs bam gyi tshogs 'du mdzad pas de dag gzhan la gnang
stsol mdzad pa yan rnam grangs sogs re re nas zhib par smos kyis mi longs shing ha cang yi ge'i tshogs su che ba dang / 'dir de tsam las bkod dgos pa'i gal chen po rang
yang mi 'dug pas de tsam mo/ /bla ma dang dge 'dun la yul khyad par bar dgongs te bsnyen bkur mdzad pa'ang / rje rang nyid kyis zab rgyas chos kyi bdud rtsi bzhes pa'i
bla ma rdo rje 'dzin pa/ dge ba'i gshes gnyen snga phyi kun gyi zhal sngar bka' chos gsan pa'i snga logs sam thog mar zhu rten me tog gam maNDal/ mjug grub pa'i sku drin

gtang rag gi mchod sprin dngos po spus nam gang ldan rtsal sprugs kyis g.yo zol ser sna'i dri mas cung zad kyang ma gos par gus shing dwangs ba chen pos lan mang du spros te
phul ba dang / phyis 'dir yang dpal yul sprul pa'i sku karma kun bzang bstan 'dzin/ dzar ga mchog gi sbrul sku kun bzang rnam rgyal dag gi zhal snga nas zab chos kyi dbang
lung du ma gsan bzhes gnang ba'i skabs rnams su yon dang maNDal gyi dngos po bzang la gya nom pas dgyes pa bskyed pa dang / bdag cag la'ang bong ba gser du gzigs pa'i
dag snang gis rje nyid kyi bla ma'i gral du 'jog cing snga phyi dus rnam kun tu maNDal/ zhabs brtan sogs kyi ched du sku gsung thugs rten rtsa ba gang ches thog drangs/
dngos rdzas nyer spyad mkho rgu spus ka gtsang dag gi rigs gyur yang nas yang du stsal ba sogs kyis mtshon/ ris med kyi bla ma chos kyi 'brel ldan rnams la bkur bsti mchod
'bul rgya che la rgyun chags par mdzad pa'ang / bla ma lnga bcu pa las/ mi bzad de nyid 'dod pa yis/ /cung zad yid 'ong gang dang gang / /shin tu khyad par gyur pa nyid/
/de dang de ni bla mar dbul/ /zhes sogs mdo rgyud bstan bcos kun nas bla ma dge ba'i bshes gnyen la bkur zhing mchod pa'i tshul rgya cher 'byung ba'i don thugs dbus su
bcangs te phyag len du khel bar mdzad pa dang / ris med pa'i dge 'dun gyi sde che phra gang na su mchis pa thams cad la phyis der dus 'khrugs stobs su bdo ba'i rkyen gyis
phal mo che nyams gud cher gyur ba rnams la zhig gsol zhal 'debs kyi tshul du gnang sbyin dngos ja stong phrag gsum lhag pa stsal cing / rgya bod kyi dpon chen/ chos rgyal
sde dge dpon blon rnams la mthun

sbyor mdzad gal gnad bkrol gnang ba'i sgo nas sngar gnas sor chud kyi nyams pa gsos pa'i bdag po'i rkyen dang / mchod thebs kyi zhal 'debs/ lugs gnas tshul mthun gyi zhal bsgos
tshul bzhin stsal ba'i sgo nas dar rgyas 'phel ba'i bka' drin rlabs po che gnang ba ni/ ji skad du/ skyes rabs las/ zla ba'i kun dga' nyi ma'i rab gsal dang / /me yi
tsha ba rlung gi mgyogs pa dang / /snying rje'i dga' ba skye bo che rnams kyis/ /gzhan la phan pa lhan skyes rang bzhin yin/ /zhes gsungs pa ltar bstan 'gror gcig tu phan
pa lhur bzhes pa'i rnam thar gtsang ma ni rje 'di la mnga' ba mngon sum pa'i tshad mar grub cing / gzhan yang phan tshun gyi chos sde che chung rnams la lo re bzhin du
gzungs sngags dang bsngo ba'i rten yon sbyar gnang ba snga rjes dngos ja bzhi stong lhag pa'i rtsa ba nyams med du phul bas mtshon/ tha na dben pa'i rir dge sbyor la gnas
pa'i bya bral yan la chos dang 'tsho chas kyi mthun rkyen yang dag pas skyong ba sogs bla ma dge 'dun la bsnyen bkur chos dang mthun pa'i phyag len 'di lta bu sku nyams
su bstar ba'i phyis kyi dus 'dir gangs can tsam na rje 'di tsam las mang du mchis pa mi dran to/ /dus dang rgyun gyi mchod pa'i sprin du gyur pa khor yug tu chad pa med par
mdzad pa'i tshul yang / gong du ji ltar smos zin pa'i lha khang bcu gsum rtsa lag rnams su mchod pa'i yo byad phun sum tshogs pa spyi dang / bye brag spos mar me sogs
kyi rgyun thebs sbyor 'jags/ khyad par bde mchog nag po lugs kyi sgrub mchod/ gsang 'dus 'jam pa'i rdo rje'i sgrub mchod/ sbyong rgyud kun tu rig pa'i dkyil 'khor gyi sgrub
mchod/ rigs gsum sgrub

mchod sogs gsar rnying gi rgyud sde mang po'i sgrub mchod kyi rgyun ji srid par 'dzugs par mdzad pa'i chas 'khor yo byad mchod rdzas gzabs spros sogs mchod pa'i sprin phung
rgyun mi 'chad pa dang / gzims spyil gyi lha khang phyi nang bar khyams kun tu mar me'i phreng ba nyin mtshan rgyun chad med pa/ dri bzang gi bdug spos rgyun btul/ gzhan
yang me tog gi rigs gyur/ chab gtsang ma'i mchod yon brgya tshar mang po/ zhal zas kyi phreng ba sogs dus kun tu chad bul med pa'i mchod 'bul dngos dag gtsang sbras thon
pa dang / nyin bstar chags su tshogs mchod kyi rdzas bza' btung bda' dgu'i yo byad dang ldan pa re chag med/ rgyal khams bstan 'gro spyi'i don du glud bsngo re la glud rdzas
dngul gyi dong tse gsum bzhi re'i rtsa ba yod pa nyin bzhin btang ba sogs gnyug mar skyong ba'i mchod sbyin gyi rigs rgya chen dang / dmigs bsal dus kyi mchod pa'ang
yar mar tshes bcu'i mchod pa rgyas pa re la mar me'i phreng ba kho na'ang brgya phrag kha yar gyis mtshon tshogs kyi yo byad sogs mchod rdzas dngos dag ci rgyas/ rgyal ba'i
dus chen bzhi dang / nya stong brgyad sogs la gsung chog skabs babs dang 'brel ba'i spos dang mar me brgya rtsa'i phreng ba du ma tshar du dngar ba'i mchod pa'i sprin
gyi bkod pa kun tu bzang po'i smon lam las byung ba lta bu'ang lo zla bstar chags su chag 'phri med par 'du mdzad cing bsod nams kyi tshogs gsog pa'i thabs kyi sgo la gcig
tu brtson par mdzad pa 'di tsam yang rgyu 'bras rten cing 'brel 'byung zab mo'i gnas la thugs kyi nges pa gzhan dring mi 'jog par 'drongs pa'i rnam thar du nges pas shes
ldan rnams

cis kyang ngo mtshar ba'i gnas so/ /ji skad du/ sbyin pa'i g.yab mos legs bos te/ /snyan par smra bas yid rab drangs/ /don spyod pa yis bag phabs te/ /don mthun gros chen gdab
par bya/ /zhes gsungs pa ltar bsdu ba'i dngos po bzhis gdul bya 'dun par byed pa'i thabs la bskal par goms pa brtan pa'i mthus/ byang chub sems dpa' rnams kyi 'jug ngogs
dam pa 'di lta bu'i phrin las rmad du byung ba bdag gir mdzad pas/ mchog dman kun la zang zing dngos po'i gnang sbyin gya nom pa phangs pa med par ster bas dga' ba dang
mgu ba skyed cing / dman pa'i 'gro ba bya khyi yan dbul zhing phongs ba'i rigs la gang 'tshams kyi zas gos sogs lhug par stsal bas lus sems la phan pa nye bar bsgrub pa
dang / tha na gsung tshig snyan cing yid du 'ong ba'i 'phros gtam gnang ba yan gyis gzhan sems la spro ba skyed pa sogs mdor na gtong ba nam mkha' mdzod chen po'i sgo gtan
pa med par dbye bas bsod nams kyi tshogs rlabs po che bsags pa'i nor bu'i gram bu thang mar brdal bas srid zhi'i dbul ba thams cad gcig car du bcom par mdzad pa yin no/
/rtsa ba'i sa bcad brgyad pa mdzad pa phrin las mthar phyin nas sprul pa'i dkyil 'khor chos kyi dbyings su bsdus pa'i tshul ni/ rje bla ma thams cad mkhyen gzigs chen
po de nyid thog mar yongs 'dzin dam pa mang po bsnyen nas shes bya'i gnas spyi dang khyad par mdo sngags kyi chos tshul ris su ma chad pa mtha' dag la gsan bsam mthar phyin
par mdzad pas chos kyi rgya mtsho chen por gyur/ bar du gsan pa tsam du ma bzhag par thos don rgyud la sbyor ba'i sgom sgrub sngags gsar rnying yongs

rdzogs su mdzad pas sngon sbyangs kyi 'phro sad nas sa dang lam gyi yon tan yongs su rdzogs/ mthar smon lam dang snying rje'i rtsal shugs kyis ris su ma chad pa'i bstan pa
dang mchog dman bar ma'i 'gro ba mtha' dag la phan pa dang bde ba'i phrin las kyi bdud rtsi'i klung chen po phab/ khyad par du sa skya paN chen gyi zhal nas/ lung rig rjes
su gdams pa'o/ /zhes gsungs pa ltar/ mdo rgyud bstan bcos tshad mar gyur pa'i lung dang / sgra tshad dngos stobs dang mthun pa'i rig pa dang / chos nyid zab mo dang mi
'gal ba'i rjes su gdams pas skal pa dang ldan pa'i gang zag dbang po mchog dman mtha' yas pa thar pa dang thams cad mkhyen pa'i lam la bkri ba sogs deng sang snyigs dus na
bstan 'dzin gyi skyes bu sus kyang 'gran gyi zla dang bral ba'i mdzad pa'i phrin las thams cad mthar phyin nas/ mdo sde rgyan las/ ji ltar chu yi snod chag na/ /zla ba'i
gzugs brnyan mi snang la/ /de bzhin sems can ngan pa la/ /sangs rgyas gzugs kyang mi snang ngo / /zhes gsungs pa ltar gdul bar bya ba'i snyigs ma'i skye bo rnams bsod nams
dang skal ba dman pas thugs rje 'jug pa'i yul du ma gyur cing / zhing gzhan du phrin las 'jug pa la don che bar dgongs te dus rgyun du'ang dred bo rnams chos la bskul
ba'i ched du/ ban rgan nam 'chi mi shes/ ci la'ang 'bras bu med/ cis kyang dgos pa med ces bka' stsal pa dang mthun par/ dgung lo don gsum bzhes pa chu pho 'brug gi lo'i
zla ba dang po'i nyer lnga'i dus mchod rgyas par btang / nye skor gyi yig nyob sogs gtsang mar mdzad nas mchod dpon bla ma la'ang de ring phyin chad khyod nas dka' las ci'ang
mi dgos

zhes bka' stsal nas sbug gi gzims gshag tu phebs/ phyir nyin nas sku khams mi dwangs pa'i tshul bstan/ de nas rim par zhabs g.yas phyogs skrangs ba zhig gis bzhengs bzhugs
mi bde ba byung skabs zhabs 'greng ba rnams kyis sku rim bsgrub dgos tshul nan tan zhus par/ sku rim gang yang bsgrub mi dgos zla ba rjes ma'i nyi shu skor drag 'gro ba yin
gsungs/ thar rtse dang phan khang mkhan rin po che rnam gnyis dang phran la'ang zhabs brtan ci drag gis bskul ma byung ba ltar/ rang nas kyang 'phags ma'i snying thig
dang tshe lha rnam gsum gyi sgrub mchod sogs zhabs brtan gsol 'debs rgyas par zhus shing / nye gnas rnams la'ang bsgrub bya'i bslab ston gang shes zhus pa de nang rdor sems
yig brgya ci 'grub byas na legs/ gto tshogs sogs ni nged rang gi tshe la gto bca' ma myong bas dgos pa med tshul phebs pa ltar rdor sems snying po dung yon kha shas yar
mar dgon khag rnams la rgyeb chog dang / rje nyid kyi thugs bzhed ltar gzims chung phyi mar bla ma dpon slob kha shas nas mkha' 'gro'i tshogs skong dang me mchod grangs
mang bsgrubs pa sogs zhus/ skabs rer nye gnas la bi ma la mi tra bar snang la bzhugs 'dug /khyod nas e mjal ces pa tsam gsungs/ bsnyun zug che rigs gang yang med cing gsol
chas kyang thugs la gang babs res mos tshul gyis bzhes/ de rjes tsam zhig 'o ma bskol ba mchod zhal gang lhag tsam bzhes zin nas zas skom gyi gsol chas gang yang bzhes
par ma mdzad/ dbo zla ba'i dga' ba gnyis pa'i nang mo rgyun bstar gyi phyag bsil nas da las ka tshar ba red/ bca' lag phar khur gsungs/ me tog 'thor nas shis brjod shin
tu mang

po mdzad/ de rjes nas gsung gang yang ma byon par mnyam par bzhag bzhin pa'i ngang nyin phyed ma zin tsam la 'od gsal chos kyi dbyings su snyoms par zhugs so/ /de skabs kho
bo la'ang bya ma rta 'byor bas rings par bcar yang gang zag gzhan 'grel thugs dam gsal 'debs sogs zhu ba'i yul min cing 'dir snang sprul pa'i bkod pa bsdus pa'i de ma thag
slob dpon chen po bi ma la mi tra dang dgongs pa dbyer med bum pa chag pa'i nam mkha' dang phyi'i nam mkha' dbyer med du 'dres pa ltar gyur pa la sngon nas nges shes rnyed
zin pas mchod 'bul dang gsol 'debs thugs yid bsre ba'i mnyam bzhag gtso bor bgyis/ zhag gsum pa'i nyin spyi 'gre ltar chos sku las gzugs sku'i rnam par bzhengs par bskul
nas/ bla ma mchod pa'i rim pa gsol 'debs smon lam sogs yid tshim par zhus/ thar rtse mkhan rin po che 'jam dbyangs rin chen rdo rje yang phebs grub pa dang kho bo bcas
nas rnam 'joms dang sme brtsegs sogs kyis bsgrubs pa'i khrus chus sku gdung rin po che legs par bkrus/ dri bzang gi phur mas byugs/ gser sbyang gis bris pa'i gnas yig
gsar rnying gi rgyud sde gong 'og rnams las 'byung ba dang / sangs rgyas sras gcig gi rgyud btags grol gyi glegs bam dang 'khor lo'i rigs mang po/ /bla ma dgongs 'dus rgyud
dgu sogs sku'i gnas rnams su phul/ ras dkar dri bzang gi chus bgos pas sku la dkris/ dbu rgyan thor tshugs stod g.yogs smad g.yogs gsol/ phyag tu rdo rje dang dril bu
phul te longs spyod rdzogs pa'i rnam pas gzims chung phyi ma'i nyin bzhugs kyi gdan la bzhugs su gsol/

mchod pa'i bye brag dang tshogs kyi 'khor lo rgyas par bshams nas nyin bdun tsam la mkhan rin po ches mkha' spyod ma dang / kho bos rdo rje sems dpa'i sgrub mchod dang 'brel
ba'i bla ma mchod pa rgyas pa/ sngon gyi phyag gzhes ltar dbang skur len pa dang / slar yang dkyil 'khor gyi gtso bo la dbang bzhes pa'i mos pas dbang bzhi phul cing /
tshogs mchod/ 'dod pa'i don la thugs rgyud skul ba'i gsol 'debs rnams gzabs rgyas su zhus/ rje rin po che nyid kyis rnam pa kun tu gsung 'phros phyis tshod bla ma rnams gdung
gog mchod rten du bzhag pa 'di ma 'ongs pa na bla ma de'i rus la gnod pa'i zhabs 'dren dang / gzhan dag la sdig pa gsog pa'i rkyen du 'gyur zhing / de ltar bzhag pa
des bla ma'i dgongs pa rdzogs pa'i thabs su'ang mi 'gyur la/ gson po rnams rang rang la bsod nams dang bsags pa zhig med phyin ro rul gyis phan btags pa'i bshad khungs gang
na'ang med pas shul gtsang byung na legs pa sogs rgyu mtshan mang du phebs pa ltar/ dbo zla ba'i gnam gang nyin gza' skar dge ba la mkhan rin po ches kye rdor/ dpon slob
rin po ches mkha' spyod ma/ kho bos smin gling rdor sems/ dgon gyi byang 'dren bla mas kun rig /so sor dpon slob mang tsam bcas dkyil 'khor bzhi'i sgo nas sku gdung rin
po che tsan dan dang a ga ru gtso bor gyur pa'i bzang shing gi me la bsreg bzhu phul/ de nyin me tog gi char yang shin tu mthug par babs/ zhag gsum du gdung khang rgyas
btab cing mchod 'bul phul/ de nas zhal phyes te cho ga bzhin gdung rus rnams bsdus nas 'thor zegs med par sbyangs btul zhus te dri med rnam gnyis kyi sAtstsha tshad ldan
btab

ste gdan sa'i gdung rten dang / lhun grub steng mchod sdong chen mo bcas la bzhugs su gsol bar bgyis so/ /de nas ji skad du/ 'dul ba lung las/ sA la'i shing la 'khri shing
bzhin/ /dam pa rnams ni bsten gyur pa/ /bzang po'i dpal gyis 'khyud par byed/ /ces dang / gang zhig gser gyi ri la brten bcas pa/ /de yis bya tshogs thams cad gser du 'gyur/
/zhes gsungs pa ltar/ lha dang bcas pa'i gtsug rgyan skyes bu dam pa las kyang dam pa chen po'i rnam thar bzang po'i tsan dan gyi tshal du sdong dum bzhin zhabs 'bring
du gnas pa dag kyang khyad par du gyur pa'i yon tan gyis mdza' ba chos nyid de/ rje nyid kyi sku dbon lugs gnyis la mkhyen pa'i dkyel che zhing ya rabs drwa ma'i rnam thar
phul du byung bas brgyan pa skal bzang rdo rje lags dang / phyi nang rig pa'i gnas kyi gtsug lag la dpyod pa'i blo mig padmo ltar rgyas pa/ rje btsun bla ma nyid kyi
sku dang grib ma'i tshul du 'bral ba med pas mnyes pa sgo gsum nas bsgrubs pa'i nye gnas chen po 'jam dbyangs legs pa'i blo gros dang / ring nas zhabs 'bring du 'khod cing
mnyes pa'i zhabs tog phul du phyin pa/ bslab gsum ldan pa'i dge slong dge ba'i bshes gnyen kun dga' rgyal mtshan gtso bor gyur pas gus shing dang ba'i blo gros dri ma med
pa dung dang kun da lta bus mtshams sbyar te rtag gus kyi brtson pa chen pos gshegs rjes dgongs pa rdzogs pa'i thabs rgya chen po bsgrubs pa'i tshul mdor bsdus par smos
na/ dbus gtsang khams gsum gyi lha rten khyad 'phags bla ma dge 'dun dang bcas par dgongs rdzogs mchod 'bul gtong ba rgya che'i mdzod sgo yangs por phyes pa las/

gangs can ston pa'i zhal skyin lha ldan jo shAka mched gsum mdun stong mchod dang 'brel ba'i dngos po rgya ma chung tsam gyi mchod 'bul dang / dpal gyi bsam yas sogs dbus gtsang
gi sgrub gnas lha rten yongs grags khyad 'phags rnams la gser gso snyan shal/ spos dang mar me'i phreng ba stong rtsa sogs rgyas bar spros te phul ba dang / phyag na
padmo gong sa rgyal dbang thams cad mkhyen pa/ srid skyong de mo ho thog thu ste rtse shod so sor kha btags A she dang / rin chen gnyis pa/ bzang gos kha 'brel sogs babs
thob dang bstun pa'i 'bul mtshon/ gtsang paN chen rin po che/ dga' ldan khri rin po che/ sa skya khri chen rin po che sogs sa skya'i sku ngo gdung brgyud rin po che lhan
rgyas/ rgyal ba karma pa/ 'brug thams cad mkhyen pa'i mchog sprul/ karma pa'i rje dbon rnam gnyis/ stag lung ma rin po che/ rtse'i yongs 'dzin/ ngor e waM khang gsar/ zhabs
drung khag lnga/ thar rtse/ phan khang / klu sdings sogs ngor pa'i bla brang khag /rgyud stod smad mkhan po/ /shar rtse byang rtse/ mchims phu zung sprul/ zhwa lu sprul
sku gnyis/ lho brag thugs sprul/ rba kha sprul sku sogs la sku gsung thugs rten/ rin chen dang po dang gnyis pa'i dbyig nor/ dar gos sogs gang la gang 'os kyi mchod bsngo
dang / sa ngor gtsos/ rwa sgreng / zhwa lu/ bsam yas g.ya' ma lung / mchims phu/ gdan sa thel/ rtses dwangs/ sne'u gdong rtse tshogs/ yar lung shel brag /ras chung sbug
/lcags rtse gri gu/ lho brag smra'o cog /mkhar chu/ bkra shis lhun po/ stag lung sogs kyis mtshon pa'i dgon sde che phra'i dge 'dun 'dus pa/ ri khrod sgrub pa po bcas
la mang ja mchod 'bul yon 'bul rgya chen pos mnyes par

byas pa dang / mdo khams khul 'di'i bla ma dge 'dun la dgongs rdzogs mchod 'bul skul ba'ang / thog mar thar rtse mkhan chen nas dgung tshigs gnyis pa nas gsum pa'i bar kye
rdo rje'i sgrub mchod rdul tshon la brten pa'i sgo nas mchod 'bul zhus pa'i sku yon dgongs rdzogs su/ nang mdzod/ dngul gyi maNDal 'khor tshang / tshe dpag bod li/ grub chen
brgyad kyi zhal thang / 'jam dpal mtshan brjod sogs sum bid can/ jo bo'i chos chung brgya rtsa/ rgya gar chos 'byung / phyag dril dngul rtse can/ phyag phreng rgyan ldan
shin tu spus legs dngul srang drug cu 'gro ba/ dngul rkyang srang 'khor bdun cu don lnga/ mtha' dkar sogs rnam grangs brgya dang bcu gnyis la rgya srang sum brgya lnga
bcu'i babs/ thar rtse zhabs drung mdun nang mdzod/ sku gsung thugs rten/ dngul gyi maNDal 'khor tshang / rgya srang lnga bcu sogs rnam grangs so bdun la dngul srang brgya
re gsum babs/ gzhan sku 'khor las tshan so sor gang 'tshams kyi dngos po gya nom pa bstabs pa dang / e waM ngor thar rtse bla brang rang du gtan bzhag 'bul rgyu thub dbang
rgya gar shar li/ sgrol ljang bod li/ sku tshab padmA tsarYa/ rgyud sde lnga'i zhal thang / lam 'bras pod ser dmar sngo gsum/ tshul ljon dgongs rgyan pod gcig /klu sgrub
dang ngag chos lam 'bras pod gnyis/ ngag chos 'bel gtam pod gcig /dam pa'i mkhyud dpyad pod gcig /sgrub thabs kun btus pod bcu gcig 'khar gsil lnga/ sba lcag byin can/
rnal 'byor ma'i phyag mtshan rdo rje'i kha TAM ga gser dngul bkra ma/ gu ru nyi ma 'od zer phyag mtshan li ser rdo rje/ dngul bum 'khor tshang cha/ rdo dril gsar bskrun
gser rtse can spus legs nyer lnga/ tshe bum shin tu khyad nam can/ dbu rgyan rigs

lnga skyo 'bur gser shog can cha nyer lnga/ de 'brel rtsa chings/ dar dpyang cha nyer lnga re/ stegs khebs rab 'bring nyer lnga/ gser dngul bkra ma'i spos phor che legs cha/
gser dngul bkra ma'i rgya gling legs pa cha/ dung ser dngul rgyan can/ rkang gling gser dngul bkra ma phra rgyan can spus legs/ gser dngul bkra ma'i mchod gzhong sogs 'bor
bsdoms dngul rdel tshad nyer lnga'i babs phul/ de bzhin phan khang mkhan rin po che'i mdun dgung zhag rdzogs par kye rdor sgrub mchod mdzad pa'i yon du nang mdzod/ tshe
dpag med gser sku/ nye sras sum thang / tshe dpag med brgya sku/ jo bo'i chos chung / rdo dril rnying ma gser rtse can/ gser dngul bkra ma'i nang mchod/ gsol ltir spus
legs/ rgya dngul gar bu rdel tshad/ mtha' dkar sogs rnam grangs mtshan bzang so gnyis dang bcu gsum sa'i grangs ldan la rgya srang nyis brgya nyer lnga'i bab thob/ bla mchan
sogs las tshan la'ang de mtshungs smar zong gi dngos po 'os bstun bcas phul/ thar rtse dpon slob/ dbal spungs dbon rgan/ nyi grags mchog sprul/ dge mang sku zhabs/ dpal
yul karma 'gyur med sprul sku/ sku zhabs khams sprul/ nang chen phur bla dang / brag g.yabs gtsang sar sprul sku/ dza ka sprul sku rin po che sogs kyis gsar rnying rgyud
sde bka' gter gyi dkyil 'khor gyi gtso bo lhag pa'i lha dang bla ma dbyer med du sgrub cing mchod la dbang blangs pa'i tshul gyis dngos grub rnam gnyis bde blag tu sgrub
pa'i lam zab mo la nye bar gzhol ba'i legs 'bul dar gos rin chen/ pags rigs/ ther phrug /rta drel sogs dngos po sbus nam ldan cing sbom mtho ba'i yon bstabs pas dgyes
par byas/ gzhan yang dpal spungs tA'i si tu'i mchog sprul mdun lha rdzas/ rten gsum/ dngul gyi mchod chas cha tshang / rje dbon rnam

gnyis/ dpal yul rgya sprul rin po che/ kaHthog zhing skyong / si tu/ rdzogs chen rin po che/ zhe chen rab 'byams/ rgyal tshab/ rgya rong dbon sprul/ gling rje drung sogs gsar
rnying gi bla ma che rgu rnams la mchod bsngo'i rten sku gsung thugs kyi rten mchog /sku chas mchod chas mtshon pa'i nyer spyad/ dar gos/ rin chen sogs dngos po nam ldan
spus gtsang rgya che'i mchod 'bul spros pa sogs rnam grangs ming nas smos kyis mi longs pa dang / kho bo cag la'ang rten gsum khyad can rigs gtsos sbam mtho ba'i dgongs
rdzogs skul byed bstabs shing / dgon sde rnams su'ang / lhun grub steng du dngul srang brgya tham pa'i babs/ rdzong sar grwa mang 'dus par dngul srang nyer lnga/ spyi chen
par dngul srang nyer lnga/ spyi chung khag gnyis la bzhi ru re bcas la he ru ka'i yig brgya dang / thugs rje chen po'i yig drug yon du phul/ dpal spungs dngul srang brgyad
cu yig brgya dang smon lam rnam lnga'i yon dang / sgrub sde gong 'og tu'ang babs 'os re/ rdzogs chen dgon pa'i 'dus sder dngul srang nyer lnga'i babs/ zhe chen dngul
bzhi ru'i babs/ kaHdpal gnyis su'ang de bzhin/ 'dzing stag mo sgang / sbra mtho/ spom 'dzang / khang dmar mdo rnams kyi 'dus sde so sor dngul srang bcu re'i babs yig drug
dang smon lam rten/ bon dgon lcang lung du dngul srang brgyad babs phul ba sogs ris bral gsar rnying bon gsum gyi chos sde dge 'dun 'dus pa rgya mtshor mang ja'i dod kyi
bsnyen 'bul dngos rdzas bzang dgu ser sna sogs kyi dri mas ma sbags par rje btsun bla ma'i zab dgongs 'od gsal mi slob pa'i lam du yongs su rdzogs pa'i gsol gdab thugs
rgyud yang dag par skul ba'i thabs rgya chen por 'jug pa ste/ rgyas par brjod na dge ba ngoms pa'i skyon dang yi ge mang gis dogs pas rags bsdus de tsam dang /

gzims mal du 'dra sku sman 'dam las bzhengs pa/ dgongs bzhed byams sku mtho bco lnga pa dngul rdil tshad nyer lnga tsam gyis gsar bskrun dgon chen du bzhugs pa dang / chos
sku'i rten mchog tu rje nyid kyi gdung tsha sogs bzhugs pa'i mchod sdong mtho dgu lhag tsam zangs shas gser spus gnyis ka ci mthug /phra rgyan gyi bkod pa rin thang gang
che thams cad rtsal sbrugs/ sgros cha chags tshad sogs gzabs rgyu gang yod kyis shin tu spus nam dag cing mig gi bdud rtsir gyur pa rgya dngul rdil tshad so bdun tsam gyi
rgyu chas kyis bskrun cing dri med rnam gnyis kyi srog shing 'dzugs chog /gdung rus tsha sgrub sogs gzhung mthun gyis mtshon/ ring bsrel rnam bzhi sogs rten mchog khyad
'phags kyis gtams te ye shes sems dpa' dngos su bstim pa'i bkra shis rab gnas kyi cho ga tshad dang ldan pa bcas kyis mthong grol chen mor bzhugs pa dang / longs sku'i rten
'jam dpal chos dbyings gsung dbang li dmar gser dngul bkra ma'i rgyan can dngul rdil tshad gsum lhag tsam gyis gsar bskrun mdzad pa'i bzhed pa thugs bcangs dang / sprul
sku'i rten bdag cag gi ston pa'i snang brnyan jo bo shAkya mu ni'i sku tshad dang / rje btsun bla ma nyid kyi 'dra zhal mtho bcu pa byon legs gnyis la dngul rdil tshad
nyer bdun tsam/ gzhan sangs rgyas byang sems nyan thos kyi 'khor gser sku bdun cu skor/ gsung rten pusti grangs mang / gdung rten bzhugs khang bang ba nang 'dam lnga sgo
khang bcas/ de nang mchod cha yo byad mkho tshang / mar me'i rgyun 'dzugs bcas bsam pa dag cing sbyor ba gus pa chen pos brtson pa lhur blangs te bla ma mnyes pa'i bgyi ba
dam pas bsngags shing chos dang mthun pa'i bya ba rlabs su che ba gegs med mthar phyin gyis dgongs rdzogs rjes sgrub kyi rim pa mtha' rgyas bsgrubs dang sgrub bzhin pas
shin tu dge legs su byas pa'o// //

gnyis pa gang zag gzhan dang thun mong ma yin pa rje nyid kho na'i khyad par gyi chos su gyur pa nang gi rnam par thar pa ni/ gangs can ljongs kyi bstan 'dzin phal mo che rang
rang lugs su mkhas shing grub pa'i rnam thar ngo mtshar bas bstan pa skyong zhing 'gro phan sgrub pas dad cing gus par bya ba'i yul kho na las ma 'das mod/ mdo sngags
kyi bstan pa phyogs thams cad nas gsan bsam sgom pa mdzad cing ris su ma chad pa'i bstan pa spel cing gdul bya skyong ba ni rje thams cad mkhyen pa 'di nyid kyi khyad par
gyi chos su grub pa ste/ de'ang rig pa'i gnas dang sde snod gsum gyi mdzad pa'i rnam thar mdo tsam gong du song ba las shes/ 'dir mkhas grub chen po pradznyA ra smis/ rgyal
bas lung bstan gangs can 'gro ba'i mgon/ /gcig tu bstan pa 'ba' zhig nyer dgongs pa'i/ /sngon gyi chos rgyal lha gcig btsan po de/ /gangs ri'i khrod 'dir ston pa gnyis
pa yin/ /zhu chen lo tsA ba gor bai ro dang / /rgyal ba'i gdung 'tshob 'brom ston u pa sI/ /mkhas grub chen po khyung po rnal 'byor pa/ /skad gnyis smra ba bla chen 'brog
mi dang / /rnal 'byor dbang phyug rje btsun mar pa'i zhabs/ /grub pa'i sar bzhugs dam pa rgya gar dang / /ji gyo lo tsA mkhas grub o rgyan pa/ /byang phyogs sgrub brgyud
'degs pa'i ka chen brgyad/ /dpal ldan rdo rje 'chang nas legs 'ongs pa'i/ /gangs ri'i khrod 'dir sgrub brgyud srol chen brgyad/ /de dag grub thob gong ma'i gshegs shul
yin/ /thar 'dod rnams kyang lam de'i rjes su zhugs/ /zhes gsungs pa ltar/ byang phyogs gangs ri'i ljongs 'dir lo paN sprul pa'i skyes mchog rnams kyi bka' drin las legs
par byon cing /

de dag thugs nyams su bzhes pas grub pa'i 'bras bu mngon du mdzad nas/ dam pa'i skyes bu re res kyang gdul bya grangs med pa byang chub chen po'i go 'phang du dbugs dbyung
bar mdzad pa sgrub brgyud shing rta chen po brgyad kyi ring lugs 'dzin pa dbus gtsang mdo khams rnams su gang bzhugs rtsad gcod mdzad/ 'phags yul paN grub rnams kyi rtsa
ba'i srol 'byed dang / rang gis gsan yul de yid ches pa byung phyin bar gyi brgyud pa yod pa tsam gyis chog par mdzad pa'i phyag srol ltar/ so so'i chos brgyud 'dzin pa'i
yongs 'dzin dang gdams ngag tshol ba la sku ngal khyad du bsad de 'bad rtsol chen pos don gnyer mdzad/ gzhung gdams man ngag gi dpe tshad ldan che phra mang nyung ci zhig
yod kyang gsar bzhengs mdzad nas/ 'ga' zhig lan grangs mang po/ phal cher tshar re ma 'chad pa med pas dbang khrid man ngag gi rgyun chad par nye ba thams cad snod dang
'tshams par 'chad spel sgom sgrub la sbyar nas bstan pa'i srog rtsa mthud par mdzad pa ste/ de'ang so so'i ring brgyud bar ma chad par bzhugs so cog gsan pa gzhir bzhag
/nye brgyud kyi bka' babs byung ba'i tshul ni/ dang po mkhan slob chos gsum gyi bka' drin las byung ba snga 'gyur rnying ma la/ thog mar dgung lo nyer bzhi chu yos sa ga
zla ba'i tshes drug gi nyin shangs mdo sram pa sgrub khang gi dpal chen po mjal zhing tshogs mchod mdzad pa'i tshe/ nyams kyi snang bar dpal chen po dngos su mjal/ sgo gong
du zur yab sras gnyis bzhad gad theg ger bzhugs nas ru lu'i sngags kyi dbang / badzra sa twa'i rgyud bshad/ hU~M yig gi man ngag gnang ba'i nyams snang ches gsal zhing
brtan par byung bas sgyu 'phrul gsang ba snying po'i nye brgyud thob/

dgung lo so brgyad pa me sbrul lor ru dam bsam gtan gling gi mkhan po rdo rje 'dzin pa padma badzra las 'dus pa mdo'i dbang gsan skabs/ dbang dngos gzhi'i skabs su dkyil 'khor
yongs rdzogs kyi gsal snang brtan po shar/ de nub mnal lam du lung pa zhig nas gyen du phebs pas ri rtser sgrub khang dkar po zhig snang / de la gtad nas phebs te nang
du phyin pas phug tu ras yol btang ba'i mdun tu gtor mchod sha khrag gi dri ya nga ba bshams/ zur der sngags pa ral pa can zil can zhig gis raksha'i phreng ba bgrang /
rnga zhig brdungs nas 'don pa byed mur 'dug pa la khyod su yin gsungs pas lan ma ster/ slar yang khyod su yin ces hur por gsungs pas rnga de drag brdung zhig byas nas/ byang
chub sems kyi rnga chen 'di brdungs pas/ /pho nya sum brgya drug cu 'dir 'dus shig /ces drag por gsungs pas yol ba de'i phag nas pho nya sum brgya drug cu yin snyam pa'i
mtshon cha thogs pa mang po 'khrab cing byung ste nyid kyi sku lus dum bu brgya stong mang por gtubs song ba la 'jigs skrag na tsha sogs gang yang med pa'i rang bzhin
ltad mo bltas pa 'dra ba zhig gi rjes su rdo rje sems dpa'i sku 'od lam mer yod pa zhig tu gyur nas/ sngags pa de so ye shes dbang phyug dang 'dus mdo'i smin grol dus gcig
la rdzogs pa'i nyams snang byung bas 'dus pa mdo'i nye brgyud thob/ mkhan po nyid kyang ngan lam rgyal ba mchog dbyangs kyi rnam 'phrul yin gsungs pa 'di rigs phal cher
rtsar gsum sgyu 'phrul drwa ba'i lung byang du'ang gsal cha yod par 'dug /dgung lo bcu drug pa shing lug sa ga zla ba'i tshes brgyad la mnal lam du/ rgya gar gyi yul spang

ljongs sman gyi nags tshal sogs ches yid du 'ong ba zhig tu phebs pa na rdo rje gdan gyi ke'u tshang rim dgu'ang zer/ dha he na'i 'du khang yin snyam byed pa'i mchod rten gyi
rnam pa lta bu'i lha khang dgu brtsegs gser gyi rgya phib sogs bkod pa blo las 'das pa zhig gi nang du bud med cig gis lam sna byas te rim par phebs pa'i rtsag 'og ma
rnams su paN grub phyag dpe thogs shing 'chad pa dang / sku brnyan sogs mang po bzhugs snyam byed pa las zhib par ma rtogs/ rim pa brgyad pa der phebs pa na slob dpon 'jam
dpal bshes gnyen paNDi ta'i cha lugs can gyi sku'i g.yas g.yon du glegs bam mang po brtsegs pa zhig mjal ba la gus pa chen pos btud cing gsol gdab mdzad pas/ g.yon phyogs
nas glegs bam zhig blangs te bstan pa sher phyin sdud pa'i rgya dper 'dug /de nyid dbur bzhag nas dgongs pa gtad de mtshan nyid kyi chos thams cad kyi bka' lung rdzogs
pa yin no gsungs/ g.yas phyogs nas shog bu dung mdog la bod yig tu bris pa'i glegs bam zhig blangs nas bstan pa rdo rje sems dpa' snying gi me long gi rgyud ces bya bar
snang / de nyid dbur bzhag nas dgongs pa gtad de gsang sngags rdo rje theg pa'i tshul spyi dang khyad par rdzogs pa chen po sde gsum gyi tshig don byin rlabs thams cad rdzogs
pa yin no gsungs/ lung bstan 'ga' zhig kyang mdzad pa'i mthar dgyes pa'i tshul gyis 'od du zhu nas rje nyid la thim pas dar cig rnam par mi rtog pa'i ting nge 'dzin
la 'byams/ de sad nas phyir phebs lam rtsag 'og ma rnams su grub thob/ paN chen/ sgom pa dang / bshad pa dang / gzim pa po mang du bzhugs pa rnams sems sde'i mkhas pa nyer
gcig sogs yin snyam byed pa las byin rlabs

so sor zhus nas sgor phebs pa'i tshe/ gtsug lag khang gi sgo der bud shing sogs med pa'i me chen po zhig 'bar zhing 'dug pa la/ 'dir bsreg dgos snyam pa zhig gi ngang me der
zhugs pas gdos bcas kyi phyi nang thams cad tshigs pa'i rjes su snang ba de dag 'gags nas lus 'od lus bi ma mi tra yin snyam pa dang sems bde stong zag med kyi ye shes
mu mtha' med pa la 'byams pa'i ngang du mnal las sad pa na nyams de zhag kha shas kyi bar du ma yal bar byung bas rdzogs chen sems sde'i nye brgyud kyang thob/ dgung lo so
gsum pa chu byi zla ba bcu pa'i nang rdzong gsar bkra shis lha rtse'i rje nyid kyi bzhugs gnas su kho bos gsol ba btab pa'i ngor klong sde rdo rje zam pa'i dbang lung khrid
bcas stsal ba'i sgom tshul bla ma'i byin rlabs kyi nub mo mnal lam du wa seng ge brag yin snyam pa'i stod la brag dkar shug pa'i nang yod pa/ dkyil spang ri yin pa'i
mthil du brag dkar khyi tshugs bcas pa 'dra ba yod pa'i brag rtser spang mi pham mgon po'i sku 'bum yin rgyu'i sa 'bum lta bu zhig 'dug pa la dad gus kyis bskor ba mdzad
pas sa sku lta bur song / mthar bgres po phying thul can/ sgom shing g.yon du brten/ tshul shing mdun du bzhag pa can zhig tu gyur pa la gsol 'debs mang du mdzad pas yun
gcig nas tshur gzigs te brda bzhi bstan byung bas klong sde'i smin grol tshang bar thob pa'i nges shes skyes pa ni rdzogs chen klong sde'i bka' babs brnyes pa'o/ /dgung
lo nyer gcig lcags byi snron zlar gzho stod ti sgro brag dkar du phebs skabs spyir gnas kyi byin rlabs lta bus thugs snang 'gyur nas kun rtog gi ri mo dag pa'i snang ba 'ba'
zhig tu shar ba dang / tshogs khang chen

mor tshogs mchod mdzad pa'i skabs cung zad mnal du song ba na/ o rgyan yab yum gnyis kyis mkha' 'gro snying thig gi dbang lung khrid gsum yud tsam la rdzogs par stsal ba'i
dag snang shar/ yang lo de ka'i sa zla phyi ma'i bco lnga skor gangs ri thod dkar du gnas 'brel mdzad skabs/ dag pa'i snang bar klong chen pa'i ye shes kyi skus phyag dbu
la bkod nas/ bu zhes pa'i gsung gis dbugs dbyung stsal/ bla sgrub thig le'i rgya can gyi dbang bskur sogs kyang thugs gter du brdol nas yi ger bkod par mdzad sbyar byang
'ga' zhig tu kun mkhyen bla ma dgyes pa'i 'bangs zhes pa'ang de la dgongs pa yin gsungs/ mnal lam du kun mkhyen pas mkha' 'gro yang tig gi byin rlabs bla ma sgrub pa'i dbang
dang khrid bcas gnang ba dang / gdung rus lta bu'i sku brnyan zhig kyang phug pa de nas phyag tu son pas rdzogs chen man ngag sde padma'i lugs kyi bka' babs thob/ dgung
lo nyer bzhi chu yos sa zla'i tshes bcu gsum nyin 'o yug sding ma'i lam du phebs pa'i chibs thog tu/ thog mar snang yul thams cad 'od dmar ser gyis khyab pas tha mal
gyi rtog pa 'gags te phyi gong rdza'i ra bar phebs nas lce btsun seng ge dbang phyug la mkha' 'gro mang pos bskor ba'i gral du 'khod/ 'das rjes zhal chems kyi tshul du lce
btsun snying thig bka' stsal ba'i sngon gnas rjes su dran/ mkha' 'gro ma dpal gyi blo gros kyis byin gyis brlabs pas tshig don thams cad phyis yun ring mo song yang mi
brjed par bkra lam mer thugs la gnas par byung ba ni man ngag sde bi ma'i lugs kyi bka' babs brnyes pa'o/ /gnyis pa jo bo rje dpal ldan a ti sha'i bka' srol las byon pa'i
bka' gdams

kyi bka' babs nye brgyud brnyes pa'i tshul ni/ spyir 'brom ston gyi gdan sa rwa sgreng du snga rjes lan bzhir phebs pa la/ nam phebs dus thugs snang 'gyur ba'i byin rlabs chen
po'i nges shes rnyed pa dang / lhag par dgung lo nyer bzhi chu yos snron zla'i tshes brgyad la jo bo 'jam pa'i rdo rje dang / jo bo'i 'dra thang dbu yon mjal skabs de
dang de dngos su mjal ba'i dag snang gsal bas/ de skor sbyar dug dogs pa'i bsnyun khams lci ba zhig yod pa'ang skad cig gis dwangs pa'i ngo mtshar chen po byung / dgung
grangs so gnyis lcags phag dbyug pa zla bar rwa sgreng du phebs skabs shug pa'i gseb tu 'brom ston yab sras rnams bzhugs pa dang / gzhung gdams man ngag bcas pa'i bka' rdzogs
par gtad pa'i gsal snang byung ba la de dang mthun pa'i gsung mgur mdzad pa'ang mgur pod du bzhugs so/ /gsum pa grub chen bi rU pa'i bka' srol gdams ngag lam 'bras bu
dang bcas pa'i bka' babs nye brgyud brnyes pa'i tshul ni/ dgung lo so gcig lcags phag sa ga zla ba'i nang / mang mkhar thub bstan dge 'phel du phebs nas tshar chen gyi
'dra sku mjal skabs sku brnyan de nyid tshar chen dngos su snang bas byin gyis brlabs par shar/ mu gu lung gi sgra bsgyur rgya gar phug tu lam zab bla ma'i rnal 'byor zhig
nyams bzhes mdzad skabs cung zad mnal du song bar/ 'brog mi lo tsA ba sku'i rnam pa ha cang mi gsal tsam zhig gis glegs bam zhig dbu thog tu bzhag nas/ rgyud kyi bshad
bka' 'dis rdzogs pa yin/ man ngag rjes su 'byung gsungs/ de skabs lam 'bras snying po'i mgur yang mdzad/ dgung lo zhe gcig pa me sprel zla ba dgu pa'i

tshes bcu bzhir mnal lam du/ bla ma sa skya pa chen po sku shin tu gsal bar mjal ba'i sku 'od kyi rang bzhin gyi thugs ka'i dbus su 'od kyi gang bu shel sngon po'i mchod rten
dbyibs lta bu'i stod kyi char yang dag lha dgu/ bar du dgyes rdor lha dgu/ 'og gi char phur pa gtso rkyang bcas sku dngos dang mtshungs par gsal ba'i bla ma yi dam dbyer
med kyi zhal nas yang phur dang / lam 'bras kyi bskyed rdzogs snying po khyad par can stsal ba gsan/ bzhi pa mnga' bdag mar pa'i bka' brgyud kyi bka' babs brnyes pa'i
tshul ni/ dgung lo nyer gcig lcags byi lo'i zla ba dgu par lho brag gsas mkhar dgu thog tu mar pa lo tsA'i sku 'dra rin po che mjal skabs mar pa dngos kyi dag snang shar/
de nub mnal lam du mar pa yin snyam pa la sku dngos mi gsal ba zhig gis/ dngos po'i gnas lugs lam dang ni/ 'bras bu skye ba'i rim pa'o/ /zhes ye shes mkha' 'gro'i rdo rje'i
tshig rkang la gsung bshad mdzad pa gsan/ dgung lo nyer dgu sa sprel dbyug pa zla ba'i tshes nyer lngar gzhung spre zhing du phebs lam chibs thog nas yengs ma lam lta
bu'i skabs/ mnga' bdag mar pa sku dar yol zhig mdun mkhar bzhugs nas rgyud dang gdams ngag gi snying po shlo ka gcig gsungs/ rngog chos sku rdo rje yin pa'i gsal snang lam
tsam shar/ byin rlabs kyi zil chen po byung / gzhan yang snga phyi rnams su mtshur phu'i dus mkhyen phug gi sku brnyan/ phag gru 'jag spyil gyi sku 'dra rin po che/ 'bri
gung skyob pa gser khang ma/ stag lung gzim skyil gyi thang pa rin po che/ ra lung gtsang pa rgya ras kyi sku 'bags khams gsum zil gnon rnams mjal skabs/ dad mos drag
po res rkyen byas

te so so'i skur dngos su mjal ba dang byin rlabs kyi babs chen po re byung zhing / snga rjes 'ga' zhig tu ras chung rdo rje grags pa yin pa'i gsal snang 'al 'ol shar gsungs/
/lnga pa mkhas grub khyung po rnal 'byor nas brgyud pa'i shangs chos kyi bka' babs nye brgyud brnyes pa'i tshul ni/ dgung grangs nyer bzhi chu yos sa ga zla ba'i tshes
brgyad la zhang zhong du khyung po rnal 'byor gyi sku brnyan mjal skabs/ dbu steng du gdugs lta bu'i 'od sngon po'i nang du rgyud sde'i lha tshogs mang po stong gzugs lta
bur lam gyis shar/ mthar sku 'dra rin po cher thim pa'i zhal nas/ e waM mA yA hoH zhes pa'i sngags kyi brda dang / thugs ka nas 'od zer rang la thim pas shangs chos kyi
bag chags sad pa zhig byung / de gong dgung lo bco lnga shing rta lo'i ston sor yab gzhis su bzhugs skabs mnal lam du/ grub chen thang stong rgyal po mjal nas rjes su bzung
zhing thugs tig stsal skabs/ rdzogs rim skor lnga'i nang nas sgom par phyag che gwa'u ma/ bogs 'don ni gu chos drug tu stsal ba gsan no/ /drug pa grub pa'i dbang phyug
dam pa sangs rgyas kyi bka' srol dam chos sdug bsngal zhi byed dang / ma gcig lab sgron gyi bka' srol bdud kyi gcod yul gyi bka' babs nye brgyud brnyes pa'i tshul ni/ dgung
grangs nyer bzhi chu yos gro bzhin zla ba'i tshes bcur rtsi khog tu phebs skabs dam pa'i sgrub phug nang du tshogs mchod mtshon tsam zhig mdzad pa na/ sgrub phug de 'od
kyi rang bzhin du gyur pa'i mdun mkhar dam pa sangs rgyas nyid cha lugs nyi 'de ma'i rnam par bzhugs pa mjal/ zhi byed skor gyi man ngag dgongs pa gtod pa'i tshul gyis

gnang ba'i mthar o rgyan padma saM bha bar gnas 'gyur nas snyan brgyud skor lam tsam gsungs/ mkha' 'gro ma dkar mo zhig la phyag gi brda mdzad pas/ brda yig lta bu ngos mi
zin pa'i stong gzugs mang po zhig thugs kar bstims byung bas/ dam pa'i bla sgrub snyan brgyud snying gi thig le'i chos skor rnams thugs la bkra lam gyis shar ba phyis su
sgrub thabs dang rtsa ba tsam gtan la phab par mdzad/ dgung lo nyer gcig pa lcags byi lor zangs ri mkhar dmar du ma gcig lab gyi sgron ma'i sku 'dra rin po che mjal skabs
zhal bzhad cing sku g.yo 'gul mdzad pas dngos su sa g.yo ba lta bu thams cad kyis tshor ba byung / byin rlabs kyi zil chen po thob pas gdams pa'i snying po thugs las brdol
ba'ang nyams mgur gyi tshul du 'bri bar mdzad do/ /bdun pa rgyud thams cad kyi rgyal po dpal dus kyi 'khor lo'i rdzogs rim rdo rje'i rnal 'byor gyi bka' babs nye brgyud
brnyes pa'i tshul ni/ dgung grangs so gnyis pa lcags phag snron zla'i tshes gsum skor jo nang sku 'bum chen mo mjal bar phebs par/ mkha' 'gro'i rigs can gyi bud med cig
gis sna drangs nas thog khar phebs skabs de las rlon zil lta bu zhig sku lus la phog pa'i rkyen gyis bde stong gi nyams mu mtha' med pa skyes pas rkyen byas/ sa phyogs thams
cad dag pa'i zhing khams lta bu dang chos rgyal rigs ldan brgyud pa dang bcas pa dngos su mjal ba'i gsal snang shin tu brtan pa'i mthar/ nam mkha' nas e waM gyi sngags
sgra zhig gsan pas rgyud dang man ngag gi snying po thugs la lam lam 'char ba byung / de'i gong sa sprel nag zla'i nya la dpal spungs su kho bo las dus 'khor jo nang lugs
kyi dbang

lung khrid gsum gsan bzhes mdzad skabs/ sbyor drug sor sdud khrid kyi dam po byin rlabs phul nas mun khang mtshon byed bsten skabs/ thig le sngon po'i dbus su e waM gyi yig
'bru yod pa shin tu mang por 'char/ lar sku chung ngu'i dus nas bzung mun pa cung zad gnag pa'i nang du srid pa gsum gyi stong gzugs shin tu mang ba rtsol med du 'char bar
'dug pas sbyor drug gi bag chags shin tu mthug pa 'dra gsungs/ lcags khyi lo'i dbyug pa zla bar zhwa lu ri phug tu mchog sprul blo gsal bstan skyong las dus 'khor bu lugs
kyi dbang dang rgyud bshad gsan pa'i skabs sta gon gyi nub mor/ nam mkha'i dbyings mthon por 'phur cing gshegs pas byang phyogs thag ring por sham bha la yin rgyu'i yul
ljongs ches che ba zhig gzigs pa'i dbus su dus 'khor sku gsung thugs yongs rdzogs kyi dkyil 'khor dngos kyi rnam pa la ha cang mi gsal tsam gzigs pa'i mthar/ me phung
chen po 'bar ba'i nang du 'byung po ma rungs pa'i cha byad can mang po tshig pa'i sgras rna ba 'gas pa tsam byung ba'i rjes mnal sad/ rjes su bla ma la zhu bar mdzad pas
bar chad las rgyal ba'i mtshan ma yin pas shin tu legs gsungs so/ /brgyad pa grub chen o rgyan pa la rdo rje btsun mos gnang ba'i bsnyen sgrub kyi bka' babs nye brgyud brnyes
pa'i tshul ni/ o rgyan pa'i dus su rtogs ldan zla ba seng ge yin pa'i thugs shes shin tu gsal ba'i bag chags kyis o rgyan bsnyen sgrub skor i thob kyi thugs 'dun bstar
chags su byung ba'i skabs shig mnal lam du/ dang po rje rang byung rdo rje lam tsam gsal/ slar grub thob o rgyan pa yin

pa'i phyag tu puu sti zhig bsnams pa rje nyid kyi dbur bzhag nas byin gyis brlabs pa zhig byung ba nas mi ring par/ mtshur phu'i gdan sar dpal karma pa bcu bzhi pa las 'di'i
gdams ngag rdzogs par gsan grub par byung bas skal pa bzang por gyur gsungs/ gzhan gdams phran thor bu'i skor rnams la'ang nye brgyud kyi bka' babs byin rlabs thob tshul
mang du bzhugs par snang na'ang / kho bos ched du gsol ba btab pa la gtso che ba rnams bka' stsal ba thor bkod cing / gzhan rmi lam dang mthong snang sogs la bshad tshod
bri tshod ga la yod cing dgos pa cher mi 'dug ces phebs pas zhib tu ma rtogs shing kha shas thos pa tsam 'og tu 'byung ngo / /mkhas grub pradznyA rasmis/ chos phung brgyad
khri'i yang snying srol chen brgyad/ /gnas skabs gdul bya'i rim pas 'khrid tshul dang / /nyams len gtso bo la sogs so so na'ang / /mthar thug lta sgom rnam bzhag gcig
tu nges/ /zhes sogs gsungs pa ltar bka' srol de dag thams cad kyang gnas skabs gang zag dbang po'i rim pa la dgongs pa'i khrid tshul 'dra min tu byung ba las lta sgom gyi
gnad dang / mthar thug mi slob pa'i zung 'jug sku bzhi'i bdag nyid can gyi rdzogs pa'i sangs rgyas kyi go 'phang sgrub pa la mtshungs shing / thams cad kyang theg chen
rdo rje theg pa'i zab lam phyin ci ma log pa yin pa la khyad par med pas bstan 'dzin kyi skyes bu gzhan dag gis kyang rje bla ma 'di nyid kyi rnam par thar pa la yid ches
pa'i dad pas rjes su slob par rigs so// //

gsum pa gang zag mchog dman gang dang yang thun mong ma yin pa gsang ba'i rnam thar spyi dang khyad par gnyis las/ spyir thugs bskyed khyad par can dang smon lam gyi sa bon
dus su smin pa'i rgyu las bka' babs chen po bdun gyi mnga' bdag tu gyur pa ste/ rdzogs chen sde gsum gyi lung byang las/ bka' nas bka' brgyud bar ma chad: zab mo dngos dang
dgongs pa'i gter: yang gter rjes su dran pa'i gter: dag snang snyan du brgyud pa yi: bka' babs bdun gyi chu bo ni: mnga' bdag yab sras skal bar babs: snyigs dus bstan
pa'i btsas chen byed: zab rgyas nyi 'od lhag par brdal: ces dang gter lung gzhan las kyang mdo rgyas tshul gyis mang du 'byung ba ltar/ yab gcig khri srong rnam 'phrul kun
mkhyen bla ma rin po che dang / lha sras dam 'dzin rnam 'phrul mchog gyur bde chen gling pa rnam pa gnyis kyi lung du gsal ba ltar/ mchog gyur gling pa la'ang rnam grangs
tshang tsam bzhugs kyang 'gro don gyi mtha' brtul bas rgya cher ma byung bar snang / rje btsun bla ma 'di nyid kyi bka' babs dang po gsang sngags gsar rnying gnyis su
grags pa rnams bka' nas bkar brgyud pa'i bka' babs brnyes pa'i tshul ni/ dgung grangs bcu drug par sa ga zla ba'i tshes bcu'i tho rangs dag pa'i snang bar rnga yab padma
'od du phebs/ de'ang brag ri lhun chags pa'i phug pa'i nang du sprin dkar shin tu mdzes pa'i khrod na gu ru mtsho skyes rdo rje mkha' 'gro'i tshogs kyis bskor ba'i bkod
pa can mjal/ dgongs pas byin gyis brlabs shing brda'i dbang bskur ba dang bka' babs bdun 'byung ba'i dbugs dbyung rgyas par stsal ba'i

mthar spyan lta stangs dang bcas te/ gzung ba'i yul gyis ma gos shing / /'dzin pa'i rtog pas ma bslad pa/ /rig stong rjen par bskyang ba ni/ /sangs rgyas kun gyi dgongs pa'o/
/zhes gsungs te 'khor dang bcas pa rje nyid la thim pas thugs yid dbyer med du 'dres pa'i nyams shar te de phyin chad ka dag gi gnas lugs la rang bzhin gyis brtan pa thob
par gyur/ de la thugs spro ba brtas te gu ru rin po cher rtse gcig tu gsol btab mdzad pa'i rkyen las mdo rgyud gsar rnying bka' gter smin grol rgyab rten dang bcas pa
yongs grags rnams dang rgyun shin tu dkon pa rnams kyi dbang lung man ngag gangs can du bzhugs so 'tshal gsan grub/ gzhung dang gdams pa'i yig rnying khyad par can dpe rgyun
shin tu dkon pa mang po'ang rtsol bcas rtsol med sna tshogs kyis phyag tu 'byor bas rang nyid kyis thugs nyams su bzhes shing dad mos can rnams la 'chad spel gyi phrin
las bskyangs pas grub mtha' ris su ma chad pa kun gyi bstan pa'i srog mthud par mdzad pa 'di ka gtso bo yin la/ chos kyi rgyun gyi ting nge 'dzin la dbang 'byor pa'i tshul
gyis nyin dang mtshan du chos sgo rab 'byams kyi snang ba la longs spyod pas/ dag pa'i snang bar sangs rgyas byang sems mkhas grub rig pa 'dzin pa la sogs pa las chos
gsan pa dang / sku'i yang srid sngon ma'i gnas tshul dang zab chos gsan par dran pa sogs ni mang du bzhugs par snang na'ang skal ldan 'ga' zhig la mtshon tsam las rang
gi yon tan sgrog par 'gyur ba dang / gzhan dag gi blo la mi shong bas nyes pa skyed par 'gyur ba la dgongs nas nam yang gsung bar ma mdzad pas bkod par rngo ma thogs kyang
/ rang gis gang thos sgro skur

med pa phyogs mtshon tsam ni gong du sgrub brgyud shing rta brgyad kyi bka' babs nye brgyud brnyes pa'i tshul de rnams dang / gzhan yang dpyal a mo gha badzra'i sngon gnas
gsal bar dran cing kha che paN chen gyi thugs dam yang dag mi gcig nye brgyud byung / dag pa'i snang bar sangs rgyas gsang ba las sgyu 'phrul lam rim gsan/ red mda' ba gzhon
nu blo gros las dbu ma bden gnyis gsan/ snye mdo ba bsod nams dpal gyi sngon gnas rjes su dran cing pha dam pas slob dpon padma la zhus pa'i phur pa'ang nye brgyud du
gsan/ sa chen gyis lan gsum du smin grol byin rlabs stsal cing khyad par me yos mgo zla'i dmar phyogs su dpal spungs phur sgrub rdau rje slob dpon mdzad skabs kho bos phur
pa rtsa dum rgyud bshad cig gnang grub par gsol ba btab pa'i nub mo mnal lam du sa chen mjal bar rtsa dum ljags bshad stsol bar zhus pas sngar gnang ba de rnams kyis chog
par yod mod gsungs/ ljags bshad mdor bsdus gnang nas phebs song ba na de la sa bcad sogs rgyas pa zhig yod dgos par 'dug zhus pas/ rtsa ba'i bshad rgyun de kas chog /rgyas
pa nged rang gi slob ma mi nyag pa pradznyA dzwa las bris pa la ltos gsungs pas phur pa'i rgyud bshad nye brgyud gsan/ lcags bya nag pa zla bar dpal spungs yang khrod
sgrub sder rten gsar bzhengs rnams la rab gnas dang / dgyes pa rdo rje bka' srol bzhi po'i dbang / rgyud bshad/ lam 'bras bcas rdzogs par zhus pa'i skabs mnal ltas su/
lha khang chen po zhig tu phebs pas dbus su khri chen po zhig gi steng du dpal ldan bla ma bsod nams rgyal mtshan pa bzhugs/ sku'i g.yas g.yon du puu sti mang po

brtsigs/ mdun g.yas gdan rkyang bting ba'i steng theg chen chos rje bzhugs 'dug pa la gus 'dud mdzad nas kye rdor rgyud bshad cig stsol bar zhus pas g.yas kyi dpe khri la phyag
mdzub gtad nas 'grel pa khyer shog gsungs/ gdong yig la 'grel pa yin pa'i glegs bam zhig phul bas 'di nged kyi ma red/ khong rang gis byas pa red gsungs nas theg chen
chos rje la gzigs/ slar glegs bam zhig phul bas de steng rgyud bshad tshar gcig gnang nas glegs bam dbur bkod pa sogs byung / yang dus gzhan zhig la bya gshong du mang
thos klu sgrub rgya mtsho las kye rdor rgyud bshad gsan pa'ang byung bas/ kun tu dgos pa'i gzhung bdun sogs tshig brgyud bar ma chad par bzhugs bzhin pa'i thog /bshad pa'i
nye brgyud dmigs bsal thob pas kye rdor brtag gnyis dang phur pa rtsa dum rnams bshad rgyun kyang bzhugs nges pa'i dmigs bsal mdzad pas lugs 'di 'dzin pa rnams kyis rgyun
skyong ba zhig mdzad grub na shin tu gal che bar mngon no/ /rab byung bco lnga pa'i me khyi zla ba gnyis pa'i tshes gcig skor ma hA paNDi ta mi pham la dbu ma rgyan gyi
'grel pa zhig bris zhes bka' gnang ba bzhin 'grel pa bri grub nas/ slar dbyar phyogs bshad pa zhig bgyid par rtsom pa'i tshe/ zla ba bzhi pa'i tshes bcu drug la sku mdun
shog gsungs/ mdangs sum tshes bco lnga'i nub slob dpon ka ma la shI la na bza' btsun chas rdo tshos can dkyus ma mnabs pa zhig gis phyag na sba ye shes dbang po'i phyag
dpe yin gsungs pa'i dbu ma rgyan rtsa 'grel gnyis bsnams nas khong la gnang ste bshad pa zhig mdzad song ba'i rjes la/ khong gis ka shI'i sgom rim gyi bshad pa zhig zhus
pa la/ sgom rim

bar pa'i lung rgyun yod pa des chog gsung ba byung / da nang khyod la bshad lung byed/ gnang tshes bco brgyad la rgyan gyi bshad pa zhu mkhan gyi 'dus pa rnams la bshad pa
grub kyis zhes phebs pa dang / yang de skor zhig tu khong la gzhan zhig gis khyod rdo thog thel pa rdo rje rgyal mtshan du skyes dus byams chos sde lnga tshar brgya bshad
pa yin tshul gleng ba dang / bla ma de rgya nag dbu blar phebs par sngags pa yin gshis rgya nag pas nyams sad pa'i phyir mchod rten nang sgrom du bcug ste lo gcig sgo bsdams
nas dbye mi chog par bzhag /slar lo gcig song rjes bltas pas phar bzhag dus dang 'dra bar bzhugs shing / der yud tsam gyi snang ba las ma byung tshul gsungs pas/ rgya
nag rgyal po 'khor bcas sngags par dad nas bkur bzos rgya chen po dang bcas te slar bod du phebs pas sngags pa rnams la phan chen po thogs pa de yin zhing / de dus kyi
gnas skabs rnams dran gsungs nas de'i gnad kas mi pham rang la 'byed rnam gnyis kyi bshad lung zhig stsal ba thos/ yang me yos zla ba bcu gnyis pa'i tshes gsum la rje rin
po ches mdzad pa'i bde mchog rgyud 'grel sbas don kun gsal steng nas rgyud bshad zhus pa dang po tshugs pa'i nub mo mnal lam du/ sku lus las mi gtsang ba dang / bu ga rnams
las khrag rnag mtha' yas pa zhig zag /sku lus dri ma med cing shin tu yang ba gshog pa dang ldan pa zhig tu gyur pas 'phur nas phyin pas rgya gar lho phyogs zhig tu phebs/
der thang yangs pa zhig gi mthar brag dang nags tshal yod pa'i ri bo zhig dang nye bar 'dug pa la gzigs pas/ ri mgul der grub chen lU hi pa yin zer ba'i rnal 'byor
pa zhig

zhal phar phyogs te khog ma la me 'bud nas tshod ma btso ba ltar snang / ri de'i gsham nas bdag la dngos grub cig stsol ces 'ga' zhig bos pas zhal tshur gzigs pa na nyi ma
lta bu'i gzi brjid shin tu bzod dka' ba zhig snang / slar yang bos pas mdun gyi me de dmar thar thar drag tu gtor byung ba'i gseb tu nyungs ma bsregs pa'i rdog po zhig snang
ba kha phyes ba'i nang du shing tog las grub pa lta bu'i 'khor lo bde mchog gi sku brnyan ser smug ches legs pa zhig 'dug pa zhal du gsol pas sku lus dang dbyer med du
'dres pa'i bde bas gang ba lta bu'i ngang nas sad pa na 'khor lo bde mchog gi byin rlabs yongs rdzogs thob pa'i nges shes 'khrungs/ shab bag ston gzhon nu tshul khrims
kyi sngon gnas rab tsam gsal zhing / mnga' ris paN chen rin po che'i bag chags 'al 'ol 'char ba na de dag gi skabs su sgrub brgyud brgyad kyi lam srol rnams dka' ba du mas
btsal ba dran pa na dga' ba dang skyo ba 'dres pa'i nyams ci rigs 'char bar snang gsungs/ rje rin po che tsong kha pa'i mtshan thos pa tsam gyis dang ba'i yid rgyun chags
su 'byung zhing / jo nang rje btsun rin po cher mos gus thun mong ma yin pa rgyun chags pa la brten/ yang dang yang du mjal ba dang / skabs shig khong gis bzhes ma grub
pa'i gter chos phreng ba skor bzhi las lta ba'i phreng ba gzhi rgyud/ rnam shes phreng ba skyed rim/ ye shes phreng ba rdzogs rim/ las kyi phreng ba sgrub chen dang las
phran skor sogs yin pa'i gsungs bshad mdor bsdus gnang / de rnams kyi gter dpe zab pu lung gi rdza mo hU~M 'drar yod pa ma 'ongs pa'i dus su spyod par gyis shig pa'i rjes
gnang yang stsal gsungs so/ /gnyis pa sa gter gyi bka'

babs tshul ni/ dgung lo chung ngu'i dus nas gter gyi lung bstan mang du byung 'dug kyang rten 'brel gzhan dbang du song / dbyar ru nang bzhugs skabs gnas ri yin pa'i brag zhig
nas rdo gru bzhi la brda yig yod pa zhig rnyed pa rtsa gsum bde gshegs 'dus pa'i chos skor yin 'dug pa las byang ldeb lnga bcu tsam phab/ rdo rang mal du rgyas gdab/
las byang de phyis bar phyag tu bzhugs kyang phyis byon thugs sgrub rnam gsum gcig dril lta bu'i lha sngags thams cad rnam pa gcig pa kho nar snang bas dpe mi mngon dbyings
su rgyas btab pa yin gsungs/ dgung lo nyer dgu sa sprel dbyug pa zla bar lha ldan nas bsam yas phyogs su phebs pa'i tshes bcu'i nang mor nye gnas pa sngon du song / sku
nyid rkyang pa brag dmar mgrin bzang lha khang mjal du phebs pa na nye skor der bud med cig gis lha chen 'jig song ba'i phyag mdzub cig phul byung ba sku 'phrag tu btsud
nas phebs/ bar der yod pa tsam yang ma dran/ phyis zhig na bza' yang brje skabs sku chings bkrol bas thang du lhung song ba ci yod gzigs 'dod pa zhig byung nas mdzul mo
bcags pas/ nang du thugs rje chen po sems nyid ngal gso'i chos skor dang / dri med kun dag sa yang gter du sbas pa'i bla rdzogs thugs gsum gyi snying po gcig dril rnams
kyi shog ser/ bram ze nyer gcig gi gdung rnams byon kyang rlung phyogs tsam yang ma bsgrags pas nye gnas tshul khrims rgya mtsho zhabs tog pa rgyun gcar yin rung gter bzhes
pa'i phyogs tsam yang ma rtogs/ sems nyid ngal gso'i nyams bzhes khyug tsam re gnang / phyis sa pho rta lo dgun zla 'bring po'i tshes bcur ye shes mkha'

'gro'i sku la byang la brten/ lo rgyus gnad byang dang yang byang tsam gtan la phab par mdzad/ lo rgyus gnad byang las/ thog mar chos 'di'i sgo 'byed pa: dbang gi gnas su dbang
gi dus: dbang chen padma'i rigs skyes pa'i: rnam 'phrul zung gi don du ston: tshom bu dang bcas skal bzang 'gyur: ces gsungs pa ltar/ lcags sbrel snron zla bar rgyal
dbang karma pa bcu bzhi pa nyag sked dpon gyis gdan zhus la phebs pa'i yar lam chu stod zla bar gter lhung phyogs su chibs kha bsgyur/ kho bo la snga ma nas 'di don zur
tsam bka' stsal phebs pa dang 'di skabs rje bla ma nyid kyang zla gam dbang phug tu phebs 'dug pas rgyal dbang rin po cher yang mtshams sbyor snyan gsan gang drag zhus pas/
zla gam dbang phug tu gnas mjal phebs nas dgongs par gang babs kyi dbang zhig gnang grub par zhu rgyu mdzad song bas/ rje rin po che yang thugs dgyes pa chen pos rgyal
dbang rin po che/ si tu sprul pa'i sku gtsos bdag cag 'dus pa brgyad la sems nyid ngal gso'i don dbang / mtsho skyes snying thig gi rtsa dbang / lce btsun snying thig gi
dbang bcas rje nyid kyi zab gter las byon pa'i bla rdzogs thugs gsum tshang bar mdzad nas bka' drin tu stsal ba thob pas ches skal pa bzang por gyur cing / thog mar rten
'brel legs par 'grigs/ chos 'di'i cha lag gnas der bzhugs yod par snang ba'ang phyag tu son par nges kyang sa gter gyi rtsa ba'i rten 'brel thog mar 'chugs pa'i dbang gis
sa gter la brten pa'i shog ser rigs gzigs pa tsam gyis kyang thugs ches bsnyun pa ma zad shog ser gyi lab gleng tsam yang zhu dka' ba dang / de'i gnad kyis chos bka' phal
cher mgo mthong tsam las cha lag tshang ba gtan la 'bebs thub

pa gtan nas ma byung / 'di'i rgyun khyer cig zhus pa rtsom mi dgos/ shog ser la yod gsungs nas 'bebs pa rtsom pa na 'phral der phyag la bsnyun khams tshabs po ches thebs pa
bcas chos bka' gtan la 'bebs ma thub pa ni/ spyir gdul bya phal mo che skal ba dman pa'i steng thog ma nas yid gnyis zhugs pa'i dam sel gyi grib dang / khyad par chos bka'
'di nyid zhal phyes pa tsam gyis kla klo'i nyer 'tshe phyir bsring ba yin 'dug pas de lta bu gangs can pa'i bsod nams kyi skal bar ma shong bar zad do/ /dgung lo so gcig
par g.yo ru khra 'brug nas lung bstan gyi nges pa gzigs pa bzhin/ dpal chen chu bo ri'i gu ru'i sgrub phug nam mkha' lding du bod khams bde thabs kyi phrin las mdzad pas/
gu ru bde ba chen po gtso 'khor grangs med pas nam mkha' khengs te sprul pa mtha' yas pas bod khams dbugs 'byin stsal pa dang / lo skor gcig gi bar du bod yul dbus su
mtha' dmag gi 'jigs pa mi 'byung ba'i mtshan ma khyad par can brnyes/ de'i phyi lor rgyang yon po lung gi gu ru'i sgrub phug tu tshogs mchod mdzad pa'i tshe de'i sgo gong
du gu ru'i sku tshab dang bsam pa lhun grub ma'i chos skor bzhugs pa gsal bar gzigs shing chos kyi rnam grangs sogs ji lta bar thugs la shar/ slar dgung lo so dgu pa sa
pho rta lo dbo zla ba'i tshes bcu'i tho rangs su nam mkha' nas thod phreng rtsal gyi dzapra dbyangs shig grags pa'i rjes thog tu/ spyan nas 'od zer gyi sbu gu phra la g.yel
ba zhig lho rgyud kyi phyogs g.yas g.yon nas chu bo 'babs pa'i brag ri zhig gis 'dabs su zug /der gu ru'i sku tshab bde ba chen po'i rnam pa khru

gang pa dang / chos skor rnams shog ser glegs bam chen po'i rnam pa mngon sum lta bur gzigs pa la/ thugs rtog zhib tu bcug pas sku dang shog ser da lta'i tshad ci lta ba la/
de na gang bzhugs kyi chos kyi tshig don lam lam thugs la gsal ba zhig byung yang / gnas dus sogs kyi rten 'brel dang dgos pa'i dbang gzhan gzigs nas rje nyid kyis 'don
par skabs su ma babs pas/ gter chen mchog gyur gling pa la rgyu mtshan dang bcas te 'don par bskul bas/ gter chen nyid la'ang lung bstan dang gsal snang khyad par can gyis
mtshams sbyar te/ sa rta smin drug zla ba'i tshes bcu la rtsi rke'i chu bo 'dus pa'i nor bu spun gsum gyi brag nas sku tshab dngos grub dpal 'bar dang / chos skor shog
ser/ don kun 'grub pa'i gi waM gi bam po bcas tshegs med par dngos grub tu bzhes/ shog ser la brda yig dngos su mi gsal yang yab sras zhal rgyas pa'i thog gter sgrub zhag
bdun mdzad cing bdud rtsi lnga'i chu la sbangs pas zhag po lnga nas brda yig gi grong khyer bdun bkra lam gyis shar ba'i ngo mtshar chen po dang bcas/ mgo zla'i tshes bcur
lhan rgyas kyis gtan la phab pas/ gter chen rin po ches ji ltar gsungs pa dang mthun par rje bla ma la'ang gsal snang nges pa can shar bas gcig la gcig thugs yid ches
nas 'khrul pa dang bral bar gtan la pheb/ de'i phyi lor kun mkhyen bla ma gtso 'khor gyis thugs sgrub rnam gnyis zung 'brel gyi tshom bu tshogs sgrub mdzad pa'i tshe na'ang
/ gzhal med khang rgya khyon bkod pa bsam gyis mi khyab pa'i dbus su/ thugs sgrub gnyis kyi lha tshogs steng 'og lta bur mngon sum bzhin

bzhugs pa'i gtso bo'i zhal nas gdams ngag dang rjes su bstan pa gsungs shing / khyad par gsol 'debs tshul bzhi'i sgo nas 'chad pa'i man ngag stsal ba dang / gter srung so sos
kyang phrin las sgrub pa'i gsal snang khyad par can gzigs/ sku tshabarin po che thugs dam rten du bzhugs shing / thugs sgrub yid bzhin nor bu'i sku rten gser zangs las
grub pa padma shel phug tu bzhugs/ chos kyi phrin las kyang spel bar mdzad mod/ zhal gdams snying byang chos tshan bcu gsum skor rnams rten 'brel gnad cig gis spel bar ma
gnang ngo / /dgung grangs zhe drug pa me stag lo'i zla ba dang po'i nub gcig gi tho rangs khar rnga yab gling nas 'ongs pa yin zer ba'i dpa' bo'i chas can gnyis byung nas
'di lo skor snga ma shing stag lo la dus tshod dngos yin kyang rten 'brel ma 'grigs/ da lan gu ru rin po che'i bkas khyed la sprod du phyin pa yin zer/ shog dril zhig
sprad nas mi snang bar gyur/ shog dril de mdun du nas bzed nang du bcug na ma gsal nas gzigs pas gter gyi kha byang du 'dug pa ltar lo de'i zla ba bcu pa'i nang gter chen
mchog gyur gling pa dang lhan rgyas rong me dkar mo stag tshang du phebs/ gnas zhal gsar du 'byed par mdzad/ mchog gling nas kyang gnam lcags rdo rje dang dam chos snying
po skor lnga bzhes/ rje nyid kyi gnas mdun brag dkar nas thugs sgrub rdo rje drag rtsal gyi sku rten bzhes/ si ngu g.yu mtshor dar chags pa mtsho dkyil 'khyag pa brtibs
nas rnam pa gnyis kas tshogs skong gser skyems phul/ bka' bsgo mdzad nas mtsho dkyil du lding thag 'phangs bar lan gnyis la ma byung / de nas

gter srung klu'i rgyal po gser gyi gdugs bcas 'ong ba'i gzigs snang byung ba dang lhan cig mtsho phyur nas gser phye nyil gyis byung ba'i skabs lding thag khud du gter sgrom
'byon/ rje bla mas mtsho nang nas gser sgrom zhig bzhes pa he ru ka zhal sbyor gyi rnam par bzhugs pa zhig byon/ de skabs yod pa'i grwa 'khor gzhan rnams kyis bye ma'i
nang nas gser phran tshegs rnyed/ de rjes ni gser rnams gar song med 'dug /gter sgrom nas thugs sgrub rdo rje drag rtsal dang / rtsa gsum sgyu 'phral drwa ba'i chos sde ngo
mtshar can shog ser ldeb brgyad tsam byon pa las/ rdo rje drag rtsal chos sde lam rim ye shes snying po gtan la phab nas ljags bshad tshar kha shas gnang / rtsa gsum chos
tshan kha shas phabs kyang gzhan la gnang grub pa ni ma byung ngo / /dgung grangs zhe gnyis pa chu khyi hor zla gnyis pa'i tshes nyer bdun nub mo gnyan chen thang lha
dngos su 'ongs nas sgrom bu zhig phyag tu phul nas/ khyed rang snying drung gi phug par 'ongs na sgrom bu 'di sprad dgos pa yin kyang dus thog la ma byung / da nas dus yol
zin pas ci bya med na'ang khyed rang la thengs pa yin/ dbus gtsang du'ang dus bde mo 'ong dka' bas nged rgya nag ri bo rtse lngar bi ma mi tra'i mdun 'gro ba yin zer ba
la/ rje nyid nas de ltar yin dus phyogs gang du'ang dus bde 'jags dka' ba 'di bzhin ci phan ci dgos bi ma mi tra la zhus shog gsungs par/ dus khug bcu yod pa'i brgyad pa
la slebs pa yin/ re zhig bi mas kyang ci gsung yod dka'/ thugs rje chen po bsgom/ ma Ni bzla/ dam skong dong sprugs ci mang byas na khol bu re rer bde bar srid/ thams cad
bsam pa bzang

po gal che ste zhes zer ba'i mur yal song gsungs/ sgrom de rjes nas zhal 'byed pa'i nang klu 'jim las grub pa'i gu ru'i sku tshab mkhyid gang thod phreng sde lnga yab yum gyi
byang sems kyi 'dam pas g.yogs pa/ gu ru rin po che'i tshems/ sprul pa'i ring bsrel chu shel mdog can grangs mang / bla ma sku bzhi'i sgrub thabs rnams byon pa'i tshems
kyi ring bsrel dad ldan zhu pa po su byung la gnang bas stong phrag mang po song yang 'dzad du med la/ phyis sku gshegs kha'i snga lo tsam nas gter srung gis phar khyer
ba red gsungs mi bzhugs pa yin 'dug /bla ma sku bzhi'i chos skor ni tshes bcu'i sku'i rnam 'gyur rnams gzhir byas pa'i sgrub thabs rgyas 'bring bsdus gsum du bzhugs pa'i
rgyas pa de yin par 'dug kyang / dbu'i lo rgyus phyed lhag tsam las gzhan gtan las 'bebs par ma gnang zhing yang gter du rgyas btab par mngon/ dgung grangs zhe bdun pa me
yos smin drug zla ba'i yar tshes nang a lo dpal 'byor sgang du phebs/ phran bu la'ang bka' 'phrin gnang ltar zhabs bcar zhus/ tshes bcu'i nub mor stod 'bras mo ljongs nas
smad g.yu lung gangs ra yan gyi gnas che chung stong phrag lhag pa'i bkod pa dang gter kha sogs sgrib med du gzigs pa'i gsal snang shar/ tshes bcu gcig nyin rgyab ri zhi
khro shel phug la tshogs skong mdzad/ grol tig skor gsum dang / gnas yig 'ga' zhig gi shog ser bzhes/ 'ja' 'od dang me tog gi char byung / gnas yig kha shas gtan la phab
bar mdzad/ yang me yos lor rje nyid dang mchog gling lhan rgyas phebs bzhud mdzad skabs yab bzhis ri bo khyung lding ngam khyung tshang brag

nas rdo sgrom rim pa gsum pa zhig spyan drangs pa la rtsa gsum bka' 'dus kyi cha lag rjes 'bangs nyer lnga so so'i sgrub thabs dam rdzas bcas bzhugs pa yin 'dug kyang / dam
rdzas phyogs bsdus tsam las gzhan spel bar ma mdzad/ de rjes dbyar thog cig la gter ston kun grol gsang ba rtsal phyag mjal du bcar ba na/ da res gter lhung phyogs su song
/ pha waM gser gdugs can na sangs rgyas rabs bdun gyi ring bsrel yod pa dang / padma shel rir gter kha zhig yod pa sogs rje nyid sngar phebs skabs gra 'grigs po ma byung
ba dang da phan dngos kyis phebs pa mi 'ong bar 'dug pas de rigs lon rgyu byung na gal che ba yod tshul bkas gnang ba ltar/ gter ston kyang byon nas tshogs skong gser
skyems gsol 'debs mdzad kyang ring bsrel gzhan ma byung / zla gam dbang phug tu zhag gsum sgrub pa tshogs skong grub pa'i snga dro gnas kyi dbu rtser lha srin dam bsgrags
mdzad pas/ 'ja' sprin 'khrigs pa'i nang du padma shel ri nas bya rgod cig 'phur te 'og gi brag rtser babs nas gter sgrom zhig bzhag song ba sindhU ra'i 'jim rlon pas btums
pa zhig yod 'dug pa de ka ltar khur nas rje bla mar phul bas nang gi sgrom zhal phyes pa las/ tshe dbang rig pa 'dzin pa'i sku tshab li smug las grub pa/ rtsa gsum spyi
'dus kyi chos skor/ gnas chen mang po'i mdo byang gi shog ser rnams bzhugs par snang ba las spyi 'dus kyi las byang dbang tsam zhig 'bebs par mdzad/ shog ser yang gter
du bsdams par mngon no/ /rje nyid kyi sku skye ba 'di'i zab gter gyi gtso bo gtsang g.yas ru rtsis kyi lha khang du bzhugs pa'i rtsa gsum bka' 'dus chen mo yin

par snang yang bzhes ma grub pas de'i cha lag tu gyur pa/ gter ston las rab gling pas kaH thog nas spros bral bde chen sgos sgrub kyi shog ser bton pa sogs dang / kho bos lag
tu 'byor pa'i gtsang rong bkra shis lha rtse'i nye sras brgyad kyi sgrub skor/ rdzongs shod bde gshegs 'dus pa'i pho brang gi rig 'dzin brgyad kyi sgos sgrub yod pa rnams
kyang gtan la pheb pa ma byung ngo / /gzhan yang bod du lan rjes mar phebs skabs nyid dang nye gnas tshul khrims rgya mtsho gnyis kho na zhabs rkyang gis dbus gtsang
gi dgon pa dang gnas rten rnams la phebs pa'i tshe/ shangs zab bu lung du phebs nas spang ljongs yid 'ong zhig tu gsol tshigs mdzad pas/ brag der rje btsun sgrol ma'i sgrub
skor rgyas pa nyid kyi gter skal de yod par shin tu gsal yang zhag bzhugs don gnyer mdzad rgyu ma byung bas shog ser dngos phyag tu ma son kyang de nang gang yod thugs
la bkra lam mer gsal bas rtsa ba ldeb gsum bzhi skor phyag bris su gnang ba'i skabs der/ jo jo zhig gis sgrol ma'i sku rnying zhig phyag tu phul nas 'di la rin rtsa gser
zho bdun gnang dgos zhus pa ltar gser zho bdun kho na sku chas glo 'dogs su yod pa byin gsungs/ tshul de nye gnas pas ni gtan nas mthong mi 'dug pas gter srung gis dngos
su phul ba dang gser de'ang gter tshab tu dgos pa yin 'dug /sku brnyan 'phags pa klu sgrub kyi thugs dam rten yin gsungs nas shin tu thugs rtsis chen po mdzad/ phyis gter
chen mchog gyur gling pa la legs so zhes pa'i gsung lan gsum byon/ slad nas sgrol ma zab tig gi smin grol dang lhan cig kho bo la bka' drin du

stsal ba da lta yang khrod kun bzang bde chen 'od gsal gling gi rten gtsor bzhugs pa 'di yin la/ jo mo kha rag tu phebs lam du phur pa khyad can zhig phyag tu son pa'ang gter
srung gis dngos su phul bar nges pa dang / me yos lor khang dmar mdor phebs skabs/ kho bos 'di skor rdor sems gter kha bzhugs nges par bdud 'dul rdo rje'i gter lung las
gsal bas sne gcig bzhes nas gnang thub pa gsol ba btab pas/ padma shel rir bai ro'i gsang phug tu mchog gling dang phran cag kha shas bcas lhan cig phebs nas tshogs 'khor
gnang ba'i mthar phug de ka nas bai ro'i thugs dam rten gyi rdor sems li sku khyad par can zhig bzhes nas phyis kho bo la stsal ba dang / rdzong shod kyi sku'i gnas nas
padma rgyal po'i sku rgyan dpag bsam shing gi 'bras bu yin 'dug gsungs pa mdzub mgo tsam shin tu ngo mtshar can bzhes pa dang / gnas de'i dpal de'u'i mgon po phyag bzhi
pa'i gsang phug nas mnga' bdag nyang rin po ches yang gter du sbas pa'i gnam lcags rdo rje khyad par can zhig bzhes pa phyis rdzogs chen dgon du nang rten stsal/ khro zil
phram gyi mdun ngos chu mig gcig nas mkha' 'gro las kyi dbang mo'i rang byung gsang ba'i bdud rtsi dang / zla gam dbang phug nas dzam bha la'i sku rnying / de'i nye phyogs
sgrol ma brag nas 'phags ma'i snying thig gi sgrub rten ril bu/ si ngu g.yu mtsho nas mon mo bkra shis khye'u 'dren gyi dar sham/ byang chub shing gi lo mas mtshon khams
dbus gtsang gsum nas rten dang dam rdzas mang po zhig bzhes yod par snang yang 'dir rang gis thos tshod tsam bkod pa yin la/ de rnams kyang thang yig las/ nga yis sa

steng gter gyis bkang nas yod: dngos grub 'dod na gter gnas kun nas longs: zhes gsungs pa ltar sbyor lam yan chad la gnas pa'i gang zag skal ba can la gter gyi dngos grub phyogs
gang nas kyang rtsol med du 'byung ba yin 'dug go /rje 'di nyid dang mchog gyur gling pa lhan rgyas su gyur pa'i zab gter bla sgrub skor bzhir grags pa/ phyi'i bla
sgrub bar chad kun sel/ nang sgrub yid bzhin nor bu bsam pa lhun grub/ gsang sgrub mtsho skyes snying thig /yang gsang rdo rje drag rtsal rnams dang / snying tig skor bdun
ces pa dga' rab rdo rje/ 'jam dpal bshes gnyen/ shrI seng ha/ bi ma la mi tra/ gu ru padma/ ye shes mtsho rgyal/ bai ro tsa na bcas kyi snying thig so sor bzhugs pa las/
bar chad kun sel rje nyid la thog mar byung tshul gong smos ltar la mchog gling gi shog ser yang lo brgyad tsam du gtan la 'bebs thub pa ma byung ba phyis rje nyid nas
rten 'brel mthun sbyor gyis gtan 'bebs mdzad skabs kyang las byang chen mo'i skor dang bkol byang rnams mchog gling nas phab/ gzhan thams cad rje nyid nas 'bebs par gnang
'dug pa dang / gzhan gsum po bshad dang 'chad 'gyur ltar la/ dga' rab snying thig smad shod dzaM nang brag dkar yang rtse dang / bai ro'i snying thig rdzogs chen sde gsum
padma shel phug nas lhan rgyas kyis spyan drangs/ mtsho rgyal snying thig seng gnam brag dang / sde gsum cha lag rigs gsum snying thig ye rgyal nam mkha' mdzod nas mchog
gyur gling pas spyan drangs pa'ang gtan la phab dus lhan rgyas mdzad pa yin cing / snying thig gzhan rnams ni rje bla ma nyid la bka' babs par snang mod/

gnas dus kyi rten 'brel sogs kyis phyogs mtshon tsam las ji bzhin gtan la pheb thub pa ma byung ngo / /spyir sa gter gyi gtso bo rje bla ma nyid la rtsa gsum bka' 'dus/ mchog
gling dang thun mong du rtsa gsum sgyu 'phrul drwa ba/ kho bo la rtsa gsum dgongs 'dus kyi bka' babs mnga' ba las rtsa gsum dgongs 'dus kyi gter kha shing khyi lor dngos
grub tu thob pa/ spyan sngar gzigs 'bul zhus pa dgyes tshor chen pos gdan sogs snga rgyun las lhag pa'i mnga' gsol mdzad/ mchog gyur gling pa rten 'brel gyi thog ma 'chugs
nas thugs sgrub bar chad kun sel gyi shog ser 'bebs ma thub pa'ang khong gis dbu bton pa yin/ da res khyod kyi gter kha 'di'ang tshang ma gtan la 'bebs thub dgos pas
brda yig gi rgyus yod dang grogs dan gnyis ka mdzad gsungs nas tshogs skong gsol 'debs gzabs rgyas bcas/ chos sde la mdzod lngar bzhugs pa'i lung gter gyi mdzod chen po'i
dgongs 'dus rnam bzhi'i nang tshan bla ma dgongs 'dus chos tshan tho bkod gnang / rig 'dzin mchog sgrub chos tshan bzhi tsam phran dpon slob zung 'brel nas legs par grub
mtshams gzhan rkyen zhig la brten nas sku bsnyel bas 'phros lus/ 'di skor dag snang mang du 'dug kyang 'dir ma bkod/ de phyin 'bebs je dkar song yang rje nyid nas khur
len mdzad pa'i thugs dgongs zhal bzhes 'gyur med gnang ba'i me byi zla ba bdun pa'i tshes drug gi tho rangs 'od gsal ngang / gangs ti se yin zer ba'i shel dkar mchod rten
dbyibs bang rim brgyad pa'i steng du phebs/ der gter rtags kha cig yod pa'i brag phug zhig tu chos gos lhung bzed phyag 'khar bcas bzhugs/ bud med 'ga' shas

dang mnyam tshogs 'khor zhig mdzad par/ shar phyogs nas nyi ma zhig shar/ de'i zer la 'ja' 'od me tog gi char babs pa dang lhan cig o rgyan rin po che phebs nas mdun tu stegs
zhig la byams bzhugs mdzad/ za ma tog lta bu'i dmar ser zhig bsnams nas/ 'di rgyud lung man ngag chu bo bzhi 'dus pa'i dbang yin gsungs te gnas gsum du bzhag /kA ya a
bhi Shinytsa oM sogs sngags rnams gsungs mthar phyag tu gnang ba zhu la khad lta bu'i snyi nyor nyor zhig 'dug pa zhal du bzhes pas ro mngar ba zhig gi khu bas sku lus thams
cad gang ba'i snang ba byung / da tshig bdun gsol 'debs 'bum ther zhig grub pa gyis dang o rgyan babs 'ong gsungs pa'i 'phros la nyams sad/ de nyin phran la tshig bdun
'bum ther de 'grub par byas nas rtsa gsum dgongs 'dus gtan la 'bebs thub pa zhig yin 'dra gsungs nas gter sgrub kyi tshul du gnas dang 'don lugs ljags bkod zhib par stsal
ba bzhin bsgrubs pa'i skabs tshig bdun sgrub thabs de byung ba rje'i bka' bzhin phal cher yi ger bkod/ de phyin rje nyid la mjal mkhan sogs je mang song ba'i rnam g.yeng
kho nas thugs lcogs pa gtan nas ma byung bas yid ches dpang po thub pa'i rdo rje'i gsung de 'dra zhig med phyin rtog pa'i 'char sgo yi ger bkod pa la dgos nus gang yang
ma mchis shing gnas dus kyi rten 'brel phal cher yang yol zin pas kho bo'i skal pa'ang de tsam du zad do/ /gsum pa de las 'phros pa'i yang gter gyi bka' babs byung ba'i
tshul ni/ dgung grangs bzhi bcu don grub sa mo lug gi lor skabs shig mnal lam du/ gter chen sangs rgyas gling pa sngags btsun gyi chas stod gos

rgya kha'i steng sku gzan smug pos dkris pa zhig mjal ba la gus 'dud bcas nyid kyi rdzogs chen snying po bsdus pa de gnang thub par zhus pas phyag tu glegs bam zhig bsnams
te/ rdzogs chen snying po bsdus pa las 'dis dga'/ 'di nged rang gi bsam yas brag seng ge'i gdong can nas bton pa'i gter 'byung chen mo yin gsungs nas phyag tu stsal ba zhal
phyes nas gzigs pas phyed gter ston de snga byon zin pa dang / phyed da lta dang 'byung 'gyur rnams kyi rnam thar dang gter chos kyi rnam grangs zhib par snang ba slar
pusti yar phul ba phyag tu bzhes nas nyid kyi dbur bzhag ste byin rlabs kyi tshig 'ga' zhig gsungs pa'i mthar gter ston glegs bam dang bcas pa nyid la thim pas nyid kyi
sku glegs bam der song ba 'dra zhig la gter ston stong rtsa lhag pa'i lo rgyus gter chos rnams re re nas bkra sa ler gsal ba zhig byung / de las sad nas kyang zhag shas de
ltar thugs la gsal zhing / phyis su'ang dgongs pa ched du gtad na zhib cha mkhyen par 'dug gsungs/ gter rnying dpe lung gnyis ka med rigs dang / dpe rgyun yod kyang rgyun
dkon gras rigs la ched du gsol 'debs mdzad pa na gter ston de dang de'i ye shes kyi skus dbang lung stsal cing / gter srung mkha' 'gro rnams kyis yang gter du sbas pa'i
shog ser dang rten dang dam rdzas phul ba ni mngon sum grub par snang / de las thog ma'i skabs shig gter ston sangs rgyas bla ma sngags btsun chas stod gos ser po'i steng
mnab gzan rgya smug dkris pa zhig dngos su byon nas khong gi gter chos rtsa gsum dngos grub brtan gzigs yin gsungs chos tshan nyer gcig pa'i byin rlabs stsal/ chos skor
de nyid brda yig tu bkod par mdzad pa dngos gzhi gtan la phab pa

ma byung yang mdor dril nyams len rtsa gsum dril sgrub kyi las byang dang gtor dbang tsam mdzad par snang / gu ru rin po ches g.yo ru khra 'brug tu bka' 'dus chos kyi rgya
mtsho'i chos 'khor bskor ba'i skabs su lha lcam mandA ra bas ma 'ongs pa'i gdul bya la dgongs pas gsol ba btab pa'i ngor stsal ba/ zab pa dang rgya che ba'i dgongs pa'i gnad
gcig tu dril ba/ tshig nyung la don 'dus pa/ nyams len bde la byin rlabs che ba/ bka' 'dus snying po'i yang bcud bla ma bstan gnyis sku gsum bde gshegs 'dus pa'i zab
tig mthong ba rang grol gyi gdams skor bal bod mtshams purNa rdza ri'i shar phyogs kyi pha waM dga' ba 'khyil ba 'dra bar gter du sbas pa rgya lo tsA ba rdo rje bzang pos
spyan drangs nas slar 'dab gter du sbas pa/ gter srung mkha' 'gros shog ser phyag tu phul ba la le'u brgyad bzhugs pa'i le'u drug yan gtan la phab/ gter sgrub cung zad mdzad
pas gter ston nyid kyis byin rlabs kyang stsal/ don dbang dang phab zin pa'i lung bka' drin tu stsal ba thob/ padma saM bha was mchims phu la sogs pa'i sgrub gnas rnams
su rgyal sras lha rje gtsos rje 'bangs 'dus pa phyi ma rnams la bla rdzogs thugs gsum gcig dril thugs rje chen po padma zhi khro'am padma rgyal po'i chos skor la rgyas
'bring bsdus pa snying po'i yang bcud bzhir bzhugs pa las zab don kun 'dril yid bzhin nor bu mthong ba rang grol gyi chos sde mang yul byams sprin gyi gtsug lag khang du
sbas pa gter ston nyi ma seng ges bton kyang yum dang grwa 'khor gyis thugs sun phyungs pa'i rkyen gyis 'gro don brtul bas slar yang gter du sbas pa/ rab tshes dang po
me yos zla ba lnga pa'i dmar phyogs kyi tshes

bcu'i nub zhing skyes dbang gi mkha' 'gro tsaNDi kas shog ser sgril kha chung ngu zhig phyag tu phul ba lo skor gcig tu gsang ba'i rgyas btab/ phyis sa yos lo'i sos kar sngar
gyi mkha' 'gros shog ser 'bebs par bskul ba dang / nyams kyi snang char g.yo ru khra 'brug gi khyams stod o rgyan lha khang du phebs/ sku tshab nyid gu ru rin po che dngos
su gyur nas bka' 'dus sgrub chen stegs bu'i khar dkyil 'khor dbang rdzas rnams skad cig gi sprul nas smin grol chig rdzogs su stsal ba'i nyams de las sad pa na/ brda
yig gi tshig don thams cad bkra lam gyis gsal ba ltar gu ru rin po che la rtse gcig tu gsol ba btab nas gtan la phab pas nyin zhag gnyis la rtsol med grub nas thugs nyams
su'ang bzhes shing 'chad spel mdzad/ gu ru rin po che brag dmar zan yangs su bzhugs pa'i tshe rje 'bangs grogs lnga dang / zhang blon rdo rje sprel chung bcas kyis zhus
pa'i ngor rnal 'byor ma rgyud padma gar dbang gi mkha' 'gro'i rtog pa las phyungs te stsal ba padma mkha' 'gro'i sgrub thabs phyi nang gsang ba yang gsang de kho na nyid
du sgrub pa rnams la zab pa dang rgya che ba dang snying po'i tshul gyis gdams ngag 'dra min gsum du bsdus nas gter gnas gsum du sbas pa rnams gter ston so sos bton/ shin
tu zab cing 'dril ba gsang sgrub lha lnga'i gdams skor gtsang rong chen gyi nyin mo'i stod phyogs brag dmar zla gam 'dra ba'i phug pa'i sgor sbas pa rong zom lo tsA ba
chos kyi bzang pos gter nas bzhes pa mkha' 'gro ma rig byed rtsal zhes grags pa'i dbang lung gi rgyun gnas gsar 'jam dbyangs mkhyen brtse dang zhig po gling pa rnams kyis
kyang gsan thor 'khod rung / phyis 'dir dpe lung gnyis ka'i

rgyun mi bzhugs pa la rab tshes lcags 'brug lor chos bdag mkha' 'gros dpe rnying dngos su phul/ o rgyan rin po che dang lo chen bai ro gnyis kas smin grol gyi gdams pas byin
rlabs stsal te bu dpe rgyas par bkod/ lo de'i sa ga zla bar cung zad thugs nyams su bzhes pas grub pa'i mngon rtogs kyang gsal bar byung gsungs/ sa rta lo'i skabs shig
yar rje o rgyan gling pa sngags pa rnying pa pad zhwa can dngos su byon nas bka' 'dus chos kyi rgya mtsho'i tshom bu nyer gcig pa snying po bcud dril gyi gdams pa stsal ba
gtan la phab ste rim par thugs nyams su bzhes pas bar chad kyi g.yul las rgyal/ chos 'di mtha' dmag sogs nag phyogs gdug pa'i tshogs kyi gnyen po gcig tu gyur pa'i stabs
thog mar glegs bam zhal phye ba tsam la'ang 'tshubs chen po re 'byung bar 'dug gsungs/ sku tshe 'dir mngon spyod kyi phrin las phra mo tsam yang mdzad ma myong yang chos
'di'i byin rlabs shugs 'byung gi tshul du/ nyag dpon pa'i dus zing gis mdo khams pa thams cad sdug bsngal la sbyor skabs chu phag zla ba gnyis pa'i tshes nyer lnga'i nub
mnal ltas su/ mdun du lcags slang zhig gi nang ling chung bzhi bcu rtsa bzhi so so'i snying gar stag ma'i lo ma la e nr-i tri dzaHkhrag gis bris pa re re bslan pa bkod
'dug /der mi brjid can zhig gis dang po'i 'khrugs pa 'di la dmag dpon che khag ming thogs bzhi bcu zhe bzhi yod/ de re re la skyob pa'i lha zhe bzhi/ rjes 'brang gi dam sri
zhe bzhi yod pas dkar phyogs dar na rgyal khams su bde 'jags cung zad kyi rgyur 'gyur srid kyang / nag phyogs dar na phung khrol tshab je cher 'gyur bas dam sri 'di rnams
bsgral dgos zhes nan gyis btud nas

zer 'dug pa la/ rje nyid nas kyang ci dran med pa la thog mar gur drag gi sgom bzlas zhig mdzad mur dpal mgon ma ning gi skur dngos su gyur 'dug /de'ang gnas gyur nas kun thub
rgyal mo sku mi tshad las 'das pa zhig tu song 'dug pas dmigs pa'i sbyor bas dgug bstim re re mdzad pa na/ dam sri gzig sogs gcan gzan/ sdig sprul sogs klu nor/ khra
glag sogs 'dab chags sha zan 'jigs rung gi mgo can grangs med pa bkug nas ling chung la bstims pas re re bzhin tshad las 'das pa'i gzugs brnyan chen po srog dang bcas par
gyur pa mtshon cha sna tshogs kyis bsgral/ khrag gi rgyun 'od chu ltar bab/ de dag gi sha zos/ khrang 'thung ba sogs lhag med du byas/ de 'dra re re bzhin bgyis pa'i grangs
nyer bzhi rdzogs mtshams mnal sad/ dngos su'ang khrag dri snom pa sogs byung 'dug /de rjes ngos bzung med pa'i bsnyun khams kyis gsung 'gag pa sogs kyang byung 'dug pas/
de skabs bstan pa'i rim gro 'don bya sogs sgrub mkhan mang 'dug kyang don du rje 'di nyid kyi thugs rjes nag phyogs gdug pa'i tsha ngar phyed tsam zhi nas rgyal khams
su bde skyid sprin bar gyi nyi ma tsam brdol bar mngon no/ /gu ru rin po ches mkha' 'gro ye shes mtsho rgyal la thugs dam snying por stsal ba mkha' 'gro gsang ba kun 'dus
kyi gdams skor e gzar mo lung gi phug par sbas pa/ jo mo sman mo padma mtsho skyid la mkha' 'gro rnams kyis gter dpe dngos su sprad kyang rang gi thugs nyams su bzhes pa
tsam las gzhan la spel ba'i skabs su ma babs pas slar 'dab gter du sbas/ jo mo nyid dbus gtsang gi rgyal khams rnams nyul nas phebs pa'i skabs

lho brag tu gu ru chos dbang dang mjal bas smin grol gyi gdams pas rjes su bzung / gsang ba'i las rgyar brten pas ye shes kyi rtsa mdud grol te bka' brgyad gsang rdzogs kyi
rgyud sngar ma khrol ba'ang gtan la 'bebs thub pa sogs byung bas gzungs ma'i gtso mor gyur/ phyis 'dir rje nyid chos dbang rin po che'i dus kyi bag chags shin tu gsal ba
dang / sngon gyi rten 'brel las ye shes mtsho rgyal dang ngo bo gcig la rnam par tha dad du snang ba'i jo mo nyid kyis byin gyis brlabs shing ye shes kyi bha santa'i sgo
'byed pa dang / gter srung gis gter dpe spyan lam du phab pas dgongs pa nam gtad spyan lam du brda yig rtsol med du 'char bar snang bas mdos skong dang sgrub pa'i khog dbub
ma gtogs chos sde gzhan tshang bar gtan la phab par mdzad pa chos sde 'di ni deng sang gi sngags skor zhugs pa kun la shin tu gal gnad che bar 'dug ste/ gzhung gi lung
byang las/ sngon tshe 'og min gsang chen zhing : ye shes rang snang pho brang du: dbyings kyi yum chen kun bzang mo: longs sku rdo rje phag mor bzhengs: chos nyid rang
sgras gsang chen rgyud: dus gsum dus med rtag tu gsungs: bar du mkha' 'gro 'du ba'i gling : o rgyan rang byung dur khrod du: bcom ldan badzra wA rA hIs: padma thod phreng
bdag nyid la: rgyud lung man ngag gsang ba'i mdzod: smin grol yongs su rdzogs par stsal: da lta don gyi rnal 'byor ma: bka' yi sdud po mtsho rgyal lcam: dhA ki 'bum gyi
tshogs bcas la: bod yul grub pa'i gnas kyi mthil: dbang chen dgyes pa'i pho brang du: bdag nyid mtsho skyes rdo rje yis: rdo rje phag

mo'i gsang ba che: rgyud kyi dgongs pa snying por dril: lung gi nges pas gtan la phab: man ngag lag len dmar khrid du: thugs kyi nying khu brnag pa byin: rang rang nyams len
mthar dbyung la: rin chen sa yi snying por sbos: nam zhig mkha' 'gros byin brlabs pa'i: rigs ldan bu mo sprel lo ma: sbas tshul jo mo'i ming can la: mkha' 'gro rnams kyis
chos 'di gtad: byin rlabs rtogs pas rang bzhin grol: dus der gzhan don cher mi 'byung : 'brel tshad bde chen sa la sbyor: phung po lhag med byung chub thob: slar yang
bod khams sdug pa'i dus: chos kyi rgyal po'i skye ba'i mtha': mtsho rgyal khyod kyis byin brlabs pa: sus kyang brtag par dka' ba yi: ma nges 'gro 'dul rig pa 'dzin: sgyu
ma lta bu'i skyes bu zhig: mdo khams shar nas 'byung dang 'phrad: lo tsA chen po'i ye shes dang : gnyis min gnyis su snang ba'i tshul: sngags kyi gdung mtha' byang chub sems:
blo gros mi zad gter la gtad: gnyis ka'i smon lam la brten nas: skal ldan 'ga' yi nyams chag sbyong : la la sngags kyi brtul zhugs spyod: 'ga' zhig bde chen ye shes
rnyed: dngos grub dga' ston rgyas par 'gyur: zhes bka' stsal pa ltar ro/ /gu ru rin po che nyid ngo bo dpal che mchog he ru ka dang rnam dbyer med kyang gdul bya drang pa'i
slad du rdo rje bdud rtsi'i grub brnyes slob dpon bdud rtsi gsang ba las gdams ngag yongs rdzogs gsan pa'i tshul bstan/ bod du gnyags dznyA na ku mA ra la bdud rtsi yon
tan gyi rgyud lung man ngag spyi dang khyad par rdo rje bdud rtsi gsang ba chen po'i man ngag snying thig zab mo ting nge 'dzin bdun gyi rim

par phye ba'i gzhung nyid yar lung bsam 'grub shel gyi brag phrag tu bsgyur tu stsal cing / chos rgyal yab sras sogs 'dus pa rnams la smin grol stsal/ dpe rgyud padma brtsegs
pa'i phug par rgyas btab pa phyis ra mo shel sman ye shes bzang pos spyan drangs te thugs nyams su bzhes/ slar rdo rje'i lung don bzhin rang gnas su sbas par mdzad pa/
rje nyid dgung grangs nga bdun me byi zla ba dang po'i yar tshes skabs kyi tho rangs shig tu sngags srung e ka dzA Ti nyid zhing skyes kyi mkha' 'gror rnam par 'phrul pas
gdams pa 'di'i gter dpe tA la'i lo mar nag ra dang brda yig 'dres mar bris pa phyag tu phul te lo rgyus rgyas par zhus/ de rjes o rgyan rin po che la gsol 'debs yang yang
mdzad pas snron zla'i tshes bcu'i tho rangs dag pa'i snang bar padma 'od kyi gzhal med khang du gu ru rin po che 'khor dang bcas pas sprul pa'i dkyil 'khor du dbang bskur
cing gdams ngag gcig rdzogs su stsal/ las kyi rdo rje gnyags lo chen po'i zhal nas 'di nyid bdud rtsi yon tan gyi bka'i gtso bo yin cing da dung sman gyi rdzong 'phrang
chen mo'i bka' babs yod tshul gyi lung bstan kyang mdzad/ de nas bzung ste gter shog tu gang bzhugs pa'i tshig don thams cad sgrib thogs med par thugs la lam mer chub
pas chos skor yongs rdzogs mig 'phrul lta bu'i cho 'phrul chen po ngo mtshar ba'i bkod pas gtan la phab nas kho bo cag la skal ldan du dbugs dbyung zhing dbang khrid gdams
ngag thams cad bka' drin du stsal/ 'di'i dbang skur kho bos ched du zhus pa'i sta gon nub mor/ rje bla ma nyid ri rong dog po zhig tu phebs/ mi zhig la sa cha 'di gar red
dris pas so ma pu

ri'i nye skor red zer/ de nas yar byon pas thang cung yangs pa zhig tu phebs pas/ mi des so ma bu ri ya ki red zer/ ri shin tu gzar zhing mtho ba'i rtse mor brag dkar 'dra
zhig snang / der 'dzeg pas yud kyis phyin pa na khang pa rtsag mtho zhig snang ba'i nang du phebs pa'i rtsag mang po zhig bgrod/ da rung steng du rtsag gnyis yod snyam/ bar
snang du slebs pa lta bu mtho ba'i nang du khri stan zhig 'dug pa nyid kyi yin snyam gyis der bzhugs/ der ri che'i phyag mdzod lta bu zhig 'dug pa la 'di na shin tu gnad
che ba'i rten ci 'dra yod ces dris par/ 'di yi rten gyi gtso bo 'di yin zhes phug logs su sgam zhig 'dug pa la mdzub mo btsugs/ de na ci 'dra yod dris pas/ rgyal po dzaHla
bka' babs chu bo bzhi'i dbang gi chu rgyun ma chad pa yod zer/ der nged rang da lta'i cha byad ltar 'dug pas sgam de phyes song ba 'di gang yin gyis lta phod sa mi 'dug
zer/ nyid phebs pas de nang khron pa gting med pa 'dra ba la/ bar dan du chang bum lta bu'i ljang gu che legs zhig 'dug pa na nyid sngar mal bzhugs/ nged kyis de drangs
byung ba shin tu phra ba'i ba thag gis sbrel ba lta bu'i ngang / de nang nas bum chu dkar shas can zhig phyag tu blugs byung ba de bzhes pas sku lus kyi nang thams cad
gang / bde ba skyes/ chang bzi lta bu'i rnam 'gyur dang / rtog med kyi nyams 'char/ slar nged la gnang ba nged rang yang nyid la skyes pa'i nyams de shar song / mi des da
res sku zhabs rnam pa tsho zhal 'dzom/ dbang bum gdan drangs/ skal pa shin tu bzang pas nga rang la'ang gnang bar zhu zer bas lag tu blugs pas 'thungs song ba de la'ang
nyams de skyes song / de na re/ da res rnam

pa tsho la bum chus sku lus gang ba bum dbang / bde ba gsang dbang / chang bzi lta bu sher dbang / rtog med kyi nyams skyes pa bzhi pa yin zer nas nam mkhar 'bags pa mkha'
'gro ma dmar mo rus rgyan can zhig tu gnas gyur song / der thugs dgongs la/ mi de rgyal po dzaH mkha' 'gro 'di las kyi dbang mo che yin dgongs pa byung gsungs/ gong gi lung
bstan bzhin rong sman nyi ma 'od gsal gyis yar 'brog gi rdza rong bhi nas spyan drangs pa'i sman gyi rdzong 'phrang chen mo'i snying po bsdus pa'i sman gyi rdzong 'phrang
snying thig ces che mchog bdud rtsi'i dkyil 'khor sger sgrub 'brel ba'i sman gyi chos sde ngo mtshar ba zhig kyang bzhugs pa snang mod/ gtan la 'bebs grub pa ni ma byung
/ yang zab thugs rje chen po rgyal ba rgya mtsho'i gdams pa ye shes 'od kyi snying po'i chos skor ni/ sngon rab byung drug pa'i lcags mo glang gi lo'i smal po zla ba'i
tshes bcur dpal gyi bsam yas mchims phu'i brag sna seng ge'i gdong nas gnubs chen po'i rnam 'phrul skyes mtha'i byang sems o rgyan dri med kun dgas gdan drangs/ bla rdzogs
thugs gsum rgya che ba'i skor rnams khyab gdal du spel ba la brten nas gdul bya mtha' yas pa smin grol la bkod/ snying po 'di nyid lung byang ltar thugs nyams su bzhes
te gzhan la ma spel bar dpal gyis bsam yas brag dmar mgrin bzang gi bre gu'i sul du rgyas btab pa/ rje nyid la 'gro 'dul 'phags pa'i thugs tig dang lhan cig gter srung
mkha' 'gro mas dngos su phul ba ring du gsang rgyas btab/ rab tshes me mo glang lor mnal lam du khang pa zhig tu phebs par/ phug der zhe chen dbon sprul nyid gos skya zhig
mnabs nas bsnyel ba'i tshul mdzad

nas bzhugs pa'i sku drung du phebs par 'dir ma byon/ nged rang yang mo dga' ches pas mi lo pa mang po byung / rgya nad cig 'gos nas khog smad rul yod/ dri ngan bro bas zhe
ldog gsungs pa dang dri ngan kyang bro ba snyam byed/ cung phyir gyed pas da cung zad bzhugs dang kha dal zhig byed gsungs/ der bzhugs pa dang deng sang kong sprul khyed
gnyis nas gter chos rgyun yod med sna tshogs 'chad spel byed pa red de/ nged kyis de dus kar gling zhi khro'i btags grol sngags la zhu dag byed rtsis byas pa dbang phyug
nyer brgyad kyis srog de'u bcad byas pa yin/ phod le e red gsungs par/ gsar ma 'dra yin na rgyun yod nges pa zhig las shlo ka'ang 'chad srol med/ khyed rang rnying ma ba
rnams kyis bka' gter dag snang gi brgyud srol mang du 'dren srol 'dug pa bzhin nged gnyis nas kyang tshig brgyud ci thob byas pas tshig brgyud med pa cher med/ rgyun dkon
kha shas nyams rmis sogs thob nges ma gtogs gtan nas khungs med 'chad spel byed kyi med gsungs par/ a cang los chog /khyed rang gnyis gter chos rnams kyi bdag po yin 'dug
pas de rnams legs po red kyang / jo mo sman mo zer ba'i gzhong 'tshong ma de dang / ra mo shel sman lha rje skya tho ba de rigs kyi gter chos la rtsa ba byed dus/ nga dri
med kun dga' yin pas de'i bla rdzogs thugs gsum shog ser de gal chung du bskyur ba de ma red gsungs/ der dri med kun dga'i gter chos shog ser zhig snga mo nas lag tu byung
yang 'bebs rgyu sogs ma byung / da res nyid kyi dbang lung zhig mdzad rog zhus nas shog ser de'ang bsgril kha chen po zhig phyag tu bzhugs snang 'dug pas phyag khar
phul ba/ khyed rang rnams slob dpon padma dang / yu bu rnams

kyi gces lo ma ye shes mtsho rgyal gnyis kyis dgos tshad thams cad gnang dus des ma chog pa ci yod gsungs/ nan gyis zhus par de ma thag rnal 'byor pa ral pa sku rgyab nas gtsug
tor du dkris pa/ nang gos dkar po/ de steng dbang gos/ mnab gzan can zil che ba zhig tu gnas 'gyur nas bar snang la 'phag ste/ shog ser thog nas dbang lung dang spyi
bor bzhag nas bka' gtad mdzad pas shog ser spyi bo nas thim snyam ngang de nang ci yod tshig don thams cad khral lam me dgongs pa byung / de nas 'di gsungs/ khyed rang gnyis
kyang dkar chas re byas na legs pa red/ de snga gter ston gyi m-ing thogs mi 'dug /ming thogs dgos/ 'di la gnad chen po yod/ nged kyang sprul sku de'i skabs su dkar
chas ma byas pas rten 'brel 'chug /da dus rgyun mkha' 'gro grib sel shin tu gal che gsungs nas je mthor song ba da rung cung bzhugs grogs zhus kyang nam mkha'i dbyings su
thim pa dang mnal sad/ phyir nang kho bo cag la de ltar byung tshul phebs pas gtan la 'bebs thub par gsol ba btab pas/ bla sgrub/ thugs rje chen po/ phyag chen bcas 'bebs
par mdzad cing dbang khrid chig rdzogs su stsal/ khyad par zab dbang thun mong ma yin pa bka' drin bskyangs te de la brten nas tshe mthar phyin pa'i lung bstan kyang stsal/
bla sgrub cha lag 'ga' zhig bzhugs par snang yang rim lus su gyur cing kho bo'i lam zab le'u bdun ma'ang bla sgrub 'di'i cha lag tu gtogs par snang / 'di'i bla sgrub
yid bzhin nor bu'i lung byang las/ 'di ni rang byung padma bdag nyid kyi: thugs kyi gsang ba rmad byung dwangs ma'i bcud: sku gsum dbyer med 'od kyi snying po'i gzugs:

snod ldan rnams dang 'bral ba'i zhal chems tshul: 'di yin 'di las gzhan du ma bcos par: rtse gcig nyams longs brda yi yi ger bris: mchims phu'i nye 'dabs brag gi sul du sbos:
ma 'ongs rtsub 'gyur dus kyi bar skabs su: gnubs ban rang gis spyod pa'i smon lam thob: dri med ming can de dang 'phrad nas kyang : rang nyams blangs nas ma phyi'i shog
ser ni: 'gro 'dul 'phags pa'i thugs kyi ti ka dang : lhan cig sbas pas rtsub 'gyur yang mtha'i dus: da lta'i dus kyi lha sras mchog grub rgyal: gter ston rkyang pa'i skye
ba bcu gsum pas: 'di nyid blangs nas ring du gsang rgyas gdab: dus su babs tshe snod ldan mchog la spel: des kyang nyams blangs rtogs pa'i rtsal chen rdzogs: kun bzang
gdod ma'i sa la phyin par 'gyur: ces gsungs shing / 'bebs pa'i dus tshod/ rmi lam tshul du chos kyi bdag po yis: bka' gtad byin rlabs skul ma thengs gsum 'ong : zhes gsungs
pa'ang ji bzhin byung bar 'dug go /zhe chen dbon sprul 'gyur med mthu stobs rnam rgyal 'di'ang rdzogs chen bzhi pa mi 'gyur nam mkha'i rdo rjes khong gter ston rgya zhang
khrom gyi skye ba yin/ de skabs mthu stobs che bas deng sang ma nyes kha yog mang ba red gsungs pa'ang ye shes kyi gzigs pa 'khrul pa med par snang ste zhang khrom skye
ba dri med kun dgar yongs su grags shing de'i skye ba dbon sprul rin po che nyid yin pa lung las gsal ba'i phyir ro/ /me glang zla ba dang po'i tshes nyer drug nub mor
dag pa'i snang bar/ thog mar nged rang khri mtho ba zhig tu sdod nas sku gsum ston pa'i dgongs mdzod ring mo zer ba'i chos bka' phal cher sher phyin tshigs bcad byas pa
lta bu la gzhung lam

gsang sngags yin pa/ le'u sum brgya drug cu/ po ti bdun yod pa zhig bshad 'dug pa/ gter ston sus red gsungs pa thams cad kyi thog ma'i gter ston de red zer/ sangs rgyas bla
ma i red gsungs pa ma red gtsug lag dpal dge'i chos red zer/ chos de tshang ma gsan tshar ba dang / gnas 'gyur nas nyang sha mi go cha yin zer ba'i lo tsA sku che zhing
gzi brjid can/ dbu la paN zhu leb bzhag mdzad pa zhig mjal bar/ khyed snga 'gyur lo tsA ba yin na rje 'bangs nyer lnga'i gral du mi 'dug na gsungs pas/ rje 'bangs nyer lnga'i
gral du yod rung med rung nged rang la/ mkhan po bodhi satwa/ slob dpon padma 'byung gnas/ bi ma mi tra/ be ro tsA na bzhi'i gdams ngag thams cad yod pa yin gsungs/
der gdams ngag gnang bar zhus pas/ mkhan po'i gdams ngag phyi sde snod gsum/ slob dpon gyi nang kri yo ga sde gsum/ bi ma la'i gsang ba yo ga gsum dgongs bcud gcig tu dril
ba dgongs mdzod chen mo zhes bya ba bsam yas has po rir gter du sbas pa sha mi rdo rgyal gyis bton nas 'gro don mdzad/ 'gro don rdzogs nas dpe rnams mkha' 'gros drangs
pa yin/ glegs bam bdun yod/ des dgos pa med pas 'di de'i snying po dgongs mdzod zab tig yin gsungs nas le'u gsum pa zhig gi dbang lung rdzogs par gsan/ gu ru padma badzra
nyid tshe lam gyi grogs mchog mandA ra ba dang bcas te brag phug mA ra ti kar 'chi med tshe'i dngos grub bsgrubs nas grub pa'i skabs su sku gsum he ru kas rgyud dang gdams
pa'i gsang mdzod dpag tu med pa gtad cing byin gyis brlabs/ chos rgyal gyis gsol ba btab pa'i ngor longs sku 'khor lo bde mchog gi gdams skor mang du stsal

ba rnams rgyas 'bring bsdus gsum du phyes nas gter gnas so sor sbas ba rgyas 'bring gnyis mda' bdag nyang dang bon po lha 'bum gyis gton/ bsdus pa zab don snying po'i bcud
'dril 'di nyid e yul rig pa'i 'byung gnas kyi kha stod gangs bar phug mo che zhes pa'i brag skyibs chen po'i sgo drung pha waM dbang phyug gi mtshan rtags can tu sbas pa
rgya ston padma dbang phyug gis gter nas bton te bla rdzogs thugs gsum gyi chos dang bstan srung gur mgon gyi rgya gzhung dregs pa zil gnon skor man ngag le tshan lnga/ dam
rdzas bdud rtsi'i sman gyi ril bu bcas spyan drangs te/ 'gro don ci rigs mdzad cing gur mgon skor rnams yar lung klu pa'i bla ma rnams brgyud de deng sang sa skya'i gur
mgon gzhung pod me 'bar mar bzhugs pa yin cing / bla ma bde mchog gi chos skor rnams lung byang ltar gnas de nyid du yang gter gyi rgyas btab pa phyis rab tshes sa stag
lo'i sa ga zla ba'i tshes bcur ye shes kyi mkha' 'gros rje bla ma rin po che nyid la gter dpe dngos su bstan cing brda sprod mdzad pa'i rjes thog tu gter ston padma dbang
phyug nyid kyi sku mngon du snang bas dbang dang gdams ngag rdzogs par gnang / de 'phral tshig brgyud yi ge ris su gtan la phab/ chu rta mgo zla'i nyer lngar don brgyud
smin grol gyi gdams pa kho bo cag la chig rdzogs su bka' drin stsal/ gsar ma la yongs su grags pa'i dril bu rim lnga'i khrid kyang ring brgyud bka' srol 'ga' zhig smin khrid
du gsan cing / nye brgyud dag pa'i snang bar grub chen rdo rje dril bu pa yum dang bcas pas brda'i dbang bzhi bskur/ rim lnga'i rtsa tshig sho lo ka gcig bkrol te gsungs
nas mthar bsam mi khyab pa'i skabs su dbyings dang ye shes dbyer med par byin gyis brlabs pa'i chu bo'ang

gcig tu 'du ba ma zad gsar ma'i dril bu rim lnga'i khrid kyi byin rlabs sa chen kun dga' blo gros kyi bar du byung yang de phyis rgyun mi bzhugs kyang / 'di'i dbang gi skabs
rim lnga'i byin rlabs khyad par can yod pas rgyun de'i go yang chod par snang ngo / /zab mo'i rgyud sde mang po'i bcud bsdus pa'i zhi byed bdun gyi man ngag rim pa phye
ba bcu gcig gi gzhung padma saM bha wa dang lha sras ye shes rol pa rtsal gyis bsgyur nas 'u shang rdo'i nub phyogs lha ri rol po brag tu sbas pa rab byung gnyis pa'i nang
lha btsun sngon mo'am lha dbang rgya mtsho blo gros kyis spyan drangs/ ma phyi sgrags kyi yang rdzong du sbas pa rab byung bco lnga pa'i sa pho 'brug gi lor gter chen
mchog gyur gling pas spyan drangs te shog ser rje bla ma rin po cher phul ba gtan la phab nas dbang lung spel bar mdzad/ yaksha dzaM bha la nag po'i gdams skor 'phags pa'i
yul du tshong dpon gyi bu su kha de ba la bka' babs pa rnams rgyal po gu ru de ba las slob dpon chen pos gsan pa'i tshul mdzad/ yagsha rtsa ba'i tantra dang ratna rtsal
chen 'dus pa'i rgyud le'u sum brgya bdun cu rtsa bdun pa'i zab gsang snying po'i yang bcud dum bur phyungs pa dzambha la nag po'i sgrub thabs kyi man ngag rin chen gter
spungs zhes bya ba lag len dmar khrid kyi tshul du bsdebs nas/ bod yul mnga' bdag rje 'bangs rnams la thugs brtse ba chen pos rjes su gdams/ snyigs dus 'gro ba'i don du mtsho
rgyal gyis dpe rgyud 'dra min gsum re bkod nas gter gnas gsum du rgyas btab pa las gnyis po gter ston gzhan gyis spyan drangs/ zab chos 'di nyid bdud 'joms rnam 'phrul
bal po a hU~M 'bar gyis spa gro gcal gyi brag dmar po'i nub phyogs me lce

'khyil ba 'dra ba nas me pho 'brug lo ston zla ra ba'i nya la spyan drangs nas 'gro don rgya cher mdzad/ bar skabs su dar rgyas che ba byung na'ang phyis brgyud pa'i nges tig
med pa dang gter chos kyang nub pa ltar gyur pa'i skabs/ rab tshes lcags 'brug lo'i cho 'phrul zla bar rje bla ma rin po che la chos bdag mkha' 'gros srog 'khor man ngag
dang bcas pa'i dpe rnying dngos su phul cing sgrub thabs kyi skor rnams byin gyis brlabs pa'i tshul du stsal ba la brten nas gtan la phab pa'i skabs su mnal lam dag pa'i
snang bar/ yul ljongs shin tu nyams dga' ba zhig gi kha stod ri bo glang chen 'gying ba lta bu'i gdong pa'i thad tsam du rje nyid phebs pas rgyang ring po nas 'od kyi
gang bu ljang gu shin tu bkrag mdangs dang ldan pa la je nyer slebs pa'i tshe rdo shel ljang nag dwangs ba la nyi zer phog pa'i rkyen gyis 'od zer kha dog sna tshogs su 'phro
ba/ dbyibs nor bu mig gcig lta bu che zhing dwangs pa zhig gi drung du slebs pa na ngo mtshar gyi snang ba bcas nang du zhugs pas/ rin po che'i khri bkod pa phun sum
tshogs pa'i steng du dzaM bha la nag po ljang 'od 'tsher ba/ zhal phyag sogs mngon rtogs dang mtshungs pa shin tu gsal ba la 'khor rnams kyang yod dgongs pa byung / de nyid
skad cig gis o rgyan snang srid zil gnon gyi skur gnas gyur nas smin grol gyi gdams pa chig rdzogs su stsal/ 'di'i sgrub thabs kyi skor rnams sngar bal po a hU~M 'bar
dang gu ru jo tshe'i gter dpe gnyis po gcig lta bu yod pas brgyud pa gnyis 'dres su 'gyur ro gsungs pa'i gnang ba dang bcas byin rlabs kyi mtshan ma khyad par can brnyes/
nor lha rnams kyi nang nas kyang 'di sgrub pa la rgab 'dre'i bar chad med cing bcas pas chog pa'i 'khor lo

sogs zab gnad ngo mtshar rmad du byung ba dang ldan pa yin no/ /ma 'ongs snyigs ma'i dus su bod khams rgyal bsen 'byung po'i 'tshe bas mnar ba la thugs rjes dgongs nas/ gu
ru rin po ches rta mgrin dmar po dpa' bo gcig pa'i man ngag gnam lcags 'khor lo zhes bya ba'i gdams ngag zab la 'dril ba mdzad nas chos rgyal la gnang / des kyang mon gyi
sgom pa ha mi nA tha la gnang nas rjes su gdams pa dang / gu ru rin po che thog mar gtsang stod la ru'i gser kha la phebs pa'i skabs mi ma yin pas bar chad byas pa btul
cing mon gyi rgyal po se 'dar kha sde brgyad kyi gnod pa las grol bar mdzad pa'i rgyal bsen gnad 'bebs srog gi 'khor lo bcas byang pra dun rtse'i btsug lag khang gi ka zhu'i
nang gter du sbas pa phyis lho'i mnga' bdag chen po'i brgyud pa mol mi 'khyil gyis spyan drangs/ 'khor lo sogs sngar dus sngags pa rnams la dar cing grags che yang phyis
su brgyud pa chad nas yun ring song / rab tshes lcags 'brug lor rje bla ma nyid la zhing skyes mkha' 'gros rgyal bsen srog gi 'khor lo'i dpe rnying dngos su phul/ rta
mgrin dpa' bo gcig pa'i gdams skor yang byin rlabs kyi tshul du gnang ba gtan la phab cing skal ldan rnams la bka' drin du stsal bas slob ma la'ang bar chad bsal ba'i mtshan
ma mngon du byung ba sogs byin rlabs kyi babs chen po dang ldan par mchis so/ /slob dpon padma saM bha ba 'phags yul shar phyogs brag phug mA ra ti kar zab lam snying
po'i sgrub pa la brtson pa'i tshul bstan pa'i skabs su rje btsun sgrol ma dngos su byon nas rgyud lung man ngag gi rim pa rgya chen stsal ba rnams kyi nang nas snying po'i
bcud phyungs te gdams ngag rgyas 'bring

bsdus pa'i tshul du gtan la phab nas bod kyi skal ldan rje 'bangs rnams la gnang / ma 'ongs pa'i gdul bya rnams kyi don du gter kha gsum du rgyas btab pa las bsdus pa sgrol
ma 'jigs pa kun skyob 'di nyid gtsang 'o yug g.yag sde'i lung lag g.yag lce khra mo brag tu sbas pa gter ston g.yag phyar sngon mos bton/ shog ser rnams slar yer pa se ba
lung du 'dab gter du sbas pa rong pa bdud 'dul gling pas spyan drangs kyang gter ston glo bur gzhan dbang du gshegs pas gter srung sman btsun rdo rje g.yu sgron mas shog
ser slar khyer ba/ phyis rab tshes sa stag lo'i cho 'phrul zla ba'i yar tshes brgyad la rje bla ma rin po cher mkha' 'gro tsaNDI kas mnal lam du shog ser phul zhing byin
rlabs stsal ba'i gzigs snang byung ba mnal sad pa na mngon sum du snang ba'i shog gu ljang ser zheng sor do dkyus mdzub gang ba brda ris kyis gtams pa zhig las gtan la
phab cing skal ldan rnams la rim par spel bar mdzad do/ /dbu ru lha sa'i ston pa shAkya 'od kyis byang pra dun rtse'i mchod rten nas drag sngags gtso bor gyur pa'i gter chos
mang po spyan drangs pa'i rgyun phal cher sngar dus byung / deng sang ni dpe rgyun tsam yang dkon par snang ba la/ phyag rdor rdo rje me 'bar ces pa'i sgrub thabs zab
cing 'dril ba yang gter du sbas pa'i shog ser gter srung mkha' 'gros rje 'di nyid kyi phyag tu phul ba'ang gtan la 'bebs par mdzad/ bon po brag tshal gyi rdzogs chen gu
ru bzhi pa dang tshe gur sbrags ma 'dab gter du sbas pa'i shog ser rnams phyag tu 'khor zhing nub kha shas btud mar gter ston nyid kyis de dag gi dbang lung stsal ba'i dag
snang byung bar gsungs/ tshe gur sbrags ma phab par mdzad pa las gsham du tshe bdud bzlog

pa'i mdos zab mo zhig yod pa der 'tshubs shin tu che 'dug gsungs nas lus song / nyang po bsam gtan gling pa'i bka' brgyad dregs pa kun 'dul gyi yang bcud snying po'i chos skor
'dab gter du sbas pa rgyud lung man ngag gsum gyi chos skor le tshan bdun yod pa'i shog ser mkha' 'gros phyag tu phul ba las rgyud lung gnyis dang las byang tsam gtan
la phab par mdzad cing dbang chog sogs 'bebs par ma byung / mchog ldan mgon pos bod khams mtha' dmag zlog pa'i rim gro chen po mdzad nas lha ldan du bzhugs pa'i skabs gu
ru rin po ches snyan brgyud du stsal ba'i bar chad kun 'joms rta mgrin gnyen po lha lnga'i sgrub thabs zab cing 'dril ba nyid/ rje bla ma rin po cher dag pa'i snang bar
mchog ldan mgon po'i ye shes kyi skus slar yang snyan brgyud du gdams pa nyid kyang gtan la phab par mdzad/ gu ru rin po che nyid dur khrod bsil ba tshal du bzhugs pa'i tshe
rgyal yum rdo rje phag mos rgyud dang gdams pa rgya cher stsal ba las bod yul rje 'bangs rnams kyi skal pa dang 'tshams pa'i gdams ngag ci rigs par stsal ba rnams rgyas
'bring bsdus pa snying po'i skor dang bzhir phyes te gter gnas rnams su sbas te gter ston so sos bton pa las/ bsdus pa phag mo dkar mo'i sgrub thabs ye shes 'khor lo gsang
ba chen po'i thugs tig nyid rab byung dgu pa'i mthar e spe lcogs gar dbang las 'phro gling pas yar klung shel brag padma brtsegs pa nas ma 'gags rdzu 'phrul gyi rol
pas spyan drangs/ gsang ba'i thugs dam du mdzad pa las gzhan la spel bar ma gnang / shog ser lung byang ltar 'dab gter du sbas pa chos bdag ye shes mkha' 'gros rje nyid la
mdongs

gsol du phul/ rab tshes lcags pho 'brug lo'i cho 'phrul zla bar gtan la phab pa'i tshe las 'phro gling pa nyid kyis dngos nyams rmi lam gyi tshul du smin grol gyis byin gyis
brlabs shing chos sgo 'byed par rjes su gdams pa ltar bdag cag la bka' drin tu stsal/ de dag ni chos sde rdzogs pa dang ci rigs par gtan la phab grub pa rnams smos pa yin
la/ spyir gong du bshad pa ltar bod yul du byung ba'i gter chos yongs rdzogs la rang dbang thob cing / dmigs bsal yang gter gyi shog ser mkha' 'gro gter srung rnams kyis
phyag tu phul nas bzhugs pa'i rnam grangs kyang / sna nam thub pa rgyal po'i rten 'brel yang snying 'dus pa/ dbon sras khyung thog gi yagsha kI la ya/ gtsug lag dpal dge'i
drag sngags thems bdun/ khyung po dpal dge'i rgyal po mdos bcu'i cho ga /sha mi rdor rgyal gyi dgongs mdzod snying thig /zhu yas gnod sbyin 'bar gyi sku gsum nyi zla
'bar ba'i snang ba dang rta mgrin dmar po/ khu tsha zla 'od dam kuu sa sman pa'i rtsa gsum spyi spungs/ rong sman nyi ma'i 'od kyi gso dpyad rdzong 'phrang snying thig /gu
ru jo tshe'i dri med bshags rgyud chog /grwa sgom chos kyi rdo rje'i gur drag ye shes rang gsal/ a ya bon po lha 'bum mam rta nag gu ru rnon rtse'i ma rgyud zab mo kun
'dus/ o rgyan gling pa'i bka' 'dus nyin mtshan rgyun gyi rnal 'byor/ sngags 'chang las 'phro gling pa'i padma sha ba ri dmar po/ bla ma grum dang yon bdag nag po mkhar gyi
gsang bdag gdug pa kun 'joms/ kha rag bde chen gling pa'i mkha' 'gro snying thig snying po rnams bzhugs pa zhal nas dngos su thos shing 'ga' zhig dbu bzhag tsam re 'bebs
par mdzad pa'ang yin la/ rang nas ma 'tshal ba'ang mang

du bzhugs yod par snang ngo / /gter rnying las dpe lung gi rgyun dkon pa mi 'gyur las 'phro gling pa'i padma gtum po/ ra zhi padma rig 'dzin gyi khyung khra/ stag mo gter ston
dpon sras khyung thog gi tshe sgrub ye shes srog tig /ta'u rog rje gling pa'i tshe sgrub gsang ba rmad byung rnams kyi dpe rnying tshan pa re gter srung gis phul ba las
dbang lung bka' drin tu stsal skabs padma gtum po'i me long gi sngags 'khor bsub tu med pa'i rang byon tu song ba dang / khyung khras 'og gdon gyis zin pa'i slob ma'i
nad gzhi med du dwangs pa sogs mngon rtags ngo mtshar che ba'ang byung / nyang gter gu ru mtsho skyes rdo rje dang thugs rje chen po 'gro 'dul gyi dbang rgyas pa'i rgyun
mi bzhugs pas gsar du spel bar mdzad pa'i gtan tshigs gong smos ltar las dmigs bsal zhu gnang ma byung / ra shag ma mo sgang shar lung rgyun tsam kho bos thos shing rje nyid
kyis gsan pa gnang skabs 'di'i dbang de rgyun yod pa zhig byung na bka' drin che dgos tshul gsol ba nan tu btab par/ zla ba bcu gcig pa'i tshes nyer dgu'i nub mor rje'i
dag snang du/ gu ru chos dbang sku bong che zhing dbu skra sgor mo thugs ka'i me long yang yod snyam byed pa zhig mjal ba ra shag ma mo sgang shar gyi dbang lung i bzhugs
zhus pa la cung zad khrel ba'i rnam pas/ ma mo'i sogs mdos kyi lag len shin tu mkhas pa khyung nag shAka dar yin gsungs/ de'ang nye skor du yod snyam byed pa'i mur sgrol
ston 'jam dbyangs chos kyi rgyal mtshan du gnas gyur pa la'ang sngar bzhin zhus pa/ de dus nyid la bka' brgyad bder 'dus dbang byas skabs lha ngo bo gcig /gong ma rnams
la brgyud pa'i chu bo gcig 'dres yod pas des 'thus tshul

gsungs yod pas de kas chog tshul gsungs/ de 'gags nas gnas khang zhig tu o rgyan gling pa pad zhwa na bza' dbang gos steng gzan dkris mdzad pa zhig bzhugs 'dug pa la sgang
shar dbang i yod zhus pa/ de ni khong shin tu mkhas/ phyag len mang po btab/ sne gdong sde pas kong por phud skabs 'di'i bsad mdos bcas na bsgral ba la tshegs med kyang de
bsgral na bod spyi la'ang gnod 'dug pas btang snyoms bzhag pa yin gsungs/ sku rgyab rtsigs ngos nas za ma tog snying gzugs ser po zhig blangs/ 'di srid pa ma mo'i rgyud
lung thams cad 'dus pa yin gsungs/ dbur bzhag nas legs sbyar skad kho na ldeb bcu skor tsam gyi tshod zhig gsungs/ byin rlabs gzi brjid chen po'i mthar za ma tog de zhig
song ba lta bu'i dbu gtsug nas sku lus la thim pa'i rkyen gyis sku lus thams cad tsitta zhig tu song zhing bde nyams kyis brgyal thabs su yun cig gnas pa'i mthar sad gsungs/
tshes sum bcu dgongs mo padma mkha' 'gro'i dbang sbyin sreg bcas mdzad nub/ mdun du bud med thog brtsag tshad cig slebs 'dug pa khyod su yin gsungs pas/ nga sprul sku
chen po'i dpe gnyer yin zer/ sprul sku su gsungs pas sprul sku ra shag chen po yin zer/ khyod la ma mo sgang shar dbang lung i yod gsungs pas yod de dbang yar rjes gnang
ba des chog /dpe 'di 'bul du 'ong ba yin zer/ rgya dpe phra ring pod bzhi phul ba gzigs pas lA nya wa ru na ga ra yig sna tshogs 'dug /'di ci la khur ba yin gsungs pas
do nub sbyin sreg des nga dga' nas 'ongs pa yin zer/ ra shag gi rnam thar rags rim dang / lar ra shag gis 'gro don ma byung zer ba red kyang 'gro don bsam

gyis mi khyab pa mthong thos dran reg grol tshul dang / ku sa sman pas kyang go ma chod zer yang sman kha la rag tshad sems can 'bum phrag mang po grol tshul sogs zer ba'i
mthar mi'i lus la bya rog gi mchu shin tu ring po phyung / gzi brjid chen pos kha phar gyus te song 'phral 'khor g.yog bsam gyis mi khyab pa dang bcas yud kyis gshegs par
gzigs/ de rjes sgang shar dbang rgyas par stsal zhing las byang dang dbang chog gsar bsgrigs gal che ba'i bka' gnang ba'ang grub par bgyis so/ /byang chub gling pa dpal
rgyal mtshan gyi gter byon kun bzang thugs gter 'khor 'das rang grol phyis 'dir dbang lung rgyun chad kyang dpe btsal nas zhal bshu gsar bzhengs mdzad pa'i skabs gter ston
nyid kyis byin gyis brlabs pa'i mtshan ma dang / sku'i sras bsam 'grub rdo rje yin pa'i bag chags gsal bar sad/ chu lug zla ba dang po'i tshes gcig la 'di'i dbang lung
stsol bar gsol ba btab pa bzhin gnang ba'i nub dang por jo mo rgya gar ma shing lo'i gos can 'ongs nas chos 'di phyis tshod 'chad nyan mkhan ma byung / da res dga' rtags
yin zer 'bras snye zhig phyag tu phul ba'i nyams byung / nub gnyis par mtshan ring du zhabs phyi zhu ba'i rmi lam byung gsungs/ yan lag dbang rnams gnang ba'i nub mo byang
chub gling pa sngags pa sku nyams rgyas shing zil can na bza' shug tshang lta bu sngon pos g.yogs pa gsol bas thugs rje chen po lha drug de'i skor shin tu rgyas pa gsungs
pa dang / sangs rgyas gling pa rab byung chas can sku 'khris su po ti kha shas bzhag pa zhig gis/ nged kyi bla ma dang slob ma gnyis ka yin pa'i ba yo chos bzang dang
khyod gnyis

kyis de snga'i bya ba rnams legs/ da rung gter rnying skor nyi shu rtsa lnga kha longs pa zhig phab rgyu dang 'jog rgyu thon na khyed rang gnyis ka da rung lo nyi shu rtsa
lnga sdod/ gsang sngags rnying ma'i bstan pa la bya ba rgya chen red 'gro gsungs pa byung 'dug /rta mgrin bde bshegs 'dus ba dregs pa kun sgrol gyi chos skor rnams mon yul
chu bzhi 'dus pa'i mgo bo spa gro dpyad dkar gyi brag dmar po me lce dgung du chad pa 'dra ba la chos rgyal khri srong gis sbas pa/ phyis mnga' bdag sku'i thugs sprul drag
sngags bka' babs gter ston gru gu yang dbang ngam rdo rje yang dbang rtsal gyis spyan drangs ba dang / ngan lam rgyal ba mchog dbyangs las brgyud pa'i rta mgrin bka'
ma'i skor rnams kyang gter ston nyid nas gsan pas chu bo gcig 'dres su gyur pas byin rlabs mthu stobs 'gran zla dang bral ba nyid sngar dus dar rgyas chen po byung / phyis
nas dbang lung lta ci dpe rgyun tsam yang dkon pa la/ rje nyid kyi phyag tu yar mar kun nas dpe rnying 'ga' re rtsol med du 'byor pa rnams dbu zhabs bsgrigs nas dpe gsar
bzhengs mdzad/ o rgyan rin po che la gsol 'debs nan tan du mdzad pas/ rab tshes lcags 'brug lo'i gro bzhin zla ba'i dkar phyogs kyi tshes bcu'i tho rengs khar sngar gru
gu yang dbang nyid kyis zab gter bzhes shing sgrub gnas mdzad pa'i mu nang rdo rje brag dmar rtsar phebs pa'i snang ba la/ skad cig der gru gu yang dbang nyid sngags 'chang
sku bong dang gzi brjid shin tu che ba/ spyan mig zur gsum sogs khro bo'i rnam pa can zhig mig 'phrul lta bur mjal ba la phyag btsal zhing byin rlabs zhus pa na/ nga
gter ston gru gu rdo rje yang dbang gter yin ces dang /

brag de la phyag mdzub btsugs te 'di nas drag po btsan gyi skor zhig spyan drangs pa yin gsungs nas zhal 'dzum mdzad pa de ma thag rta mgrin gyi chos skor rnams gnang bar gsol
ba btab pa na skad cig gis o rgyan sku mdog dmar smug dbu gtsug rta zhal 'tsher ba he ru ka'i chas can zhig tu gnas gyur nas smin grol gyi gdams pa chig rdzogs su stsal/
'di la chos tshan lnga bcu rtsa bdun yod do gsungs pas da lta'i dpe la nyi shu rtsa grangs las mi 'dug pa ji ltar lags zhus pa na/ dus ring bas dpe phal cher zag pa dang
la la mkha' 'gro mas sbas pa srid mod 'on kyang khyed rang gis gsol ba thob dang dgongs pa'i gter las 'char bar 'gyur ba ltar gung bsgrigs nas nyams su longs dang des
chog ces rjes su gdams pa ltar med du mi rung ba'i chos tshan 'ga' zhig kha bskangs par mdzad cing thugs nyams su bzhes pas byin rlabs kyi rtags mtshan khyad par can brnyes
par snang / gter chen rdo rje gling pa'i gter chos rnams kyi bka' babs snga phyi mang du byung bar snang yang / gtso bor rab byung bco lnga pa thog mar tshes pa'i me
yos lor dpal spungs yang khrod du phebs nas bka' chos mang du stsal ba'i zla ba bcu gcig pa'i phyi ma'i tshes drug gi nyin rdor gling rdzogs chen pha rgyud lta ba klong yangs
kyi dbang gi dngos gzhi stsal ba'i nub mo mnal lam du/ rje nyid lho brag la yag phyogs su khyim bdag zhig gi chung ma rdo rje 'tsho zer ba zhig tu gyur nas 'jig rten
pa'i las thabs la spyod kyin 'dug pa'i skabs shig /khyim bdag des bla ma tshang phebs yong ba red/ gdan gsham dgos zer nas khang pa shig tu byi dor dang gdan bshams pa la
dar cig nas rdo rje gling pa yin zer

ba'i bla ma bong thung sku sha rgyas pa/ thor tshugs chung ngu dang dbu ral yod pa/ stod 'bogs ser po mnabs pa zhig phebs pa la phyag dbang dang bsnyen bkur sogs zhus/ de nub
der bzhugs pa'i mdun du phyin nas de nyid kyis lag bcangs dang 'o byed pa dang 'khyud pa sogs rol rtsed sna tshogs kyis dus 'das/ de'ang lan re rdor gling dang lan re
jo nang rje btsun yin pa 'dra ba la de gnyis dbye ba mi 'byed pa'i za zi zhig gi ngang / nam langs rjes bsnyen bkur 'dra zhus nas/ bla ma rta la chibs/ grwa pa rkang thang
'ga' re dang bcas phebs song / bzhugs khri'i thog tu sgam 'dra ba ldir ldir dar gyis bkab pa zhig 'dug pa/ bla ma tshang sku chas lus 'dug byas de khur nas rjes la rgyug
'bod pa bcas rjes zin pa na phyag tu phul bas 'di khong gi gter rdzas sgam yin/ der lus pa rten 'brel bzang bas khyod rang nas tshags rtsa byed dgos gsungs/ der skyes dman
du song ba dang yul 'pho dgos pa 'dra zhig kyang dran yul du 'dug pa sogs kyis/ kho mos tshags rtsa gtan nas mi thub/ nya ra byed mi phod/ ci dgos kyang mi shes sogs
zhus pas/ skyon med/ re zhig tshags rtsa gyis dang nga rang sleb 'ong gsungs/ nyid nam byon dang gar byon mi shes/ tshags rtsa mi phod pas byin rlabs shig zhu zhus pas/ sgam
kha phye ba'i nang nas shog ser shog dril chen po blangs nas/ gsang sngags lung gi bka' tho chen mo bzhugs so/ /zhes pa'i 'phros su rdor gling gter chos da lta grags
pa ma grags pa mang po zhig gi dkar chags 'dra ba zhig tshang bar bklags te sgam du bcug /de mgo la bzhag nas 'di tshags rtsa gyis dang nged kyi sprul sku khyod rtsar slebs
'ong gsungs/ nga ni na so

cung rgan/ bla ma 'di ni gzhon pas sprul sku nged la 'khrungs pa'i srid dogs med snyam sprul sku nam 'byon zhus pas/ da phan lo lnga brgya tsam na i mi 'byon gsungs/ sgam bu
khyer nas log khar bla ma 'di o rgyan dngos yin 'dug pas kong sprul ma yum de skye ba ci red dri dgos snyam nas de don zhus pas/ chu gnas zhig tu skyes gsungs/ der shin
tu 'gyod pas dus nas chu gnas ci 'dra dang da ci drag zhus pas/ 'on kyang da ni drag le yod/ mi 'khrugs pa zhig byas nas gsung skabs nyid kyi dgongs pa la'ang chu gnas de/
nor bu'i khang pa dang rgyan sogs la longs spyod pa'i ya mtshan can zhig 'dug snyam byed pa'i ngang de las sad gsungs/ rdo rje 'tsho 'di ni dus rgyun dran lam gsal cing
/ bla ma bka' 'dus dang hU~M skor snying thig rnams zhus pa'i skabs su'ang rdor gling nyid mdun gyi drang thad 'dir dngos su bzhugs par gsal ba dang / chos thun tshugs
nas ma rdzogs kyi bar snang sems ro gcig tu 'dres nas sku lus kyang zur du yod med mi 'byed pa 'dra zhig 'byung 'dug gsungs/ lta ba klong yangs dbang lung rgyun ma chad par
bzhugs pa tsam las gter chos gzhan dpe tsam yang dkon pa la thabs rtsol du mas bla ma bka' 'dus/ bka' brgyad gsang rdzogs/ thugs rje chen po rgyal ba rgya mtsho dang ngan
song kun skyob/ hU~M skor snying thig /ma rgyud klong gsal 'bar ma rnams kyi dbang lung bka' drin rtsal grub pa byung / de las gzhan pa'i dpe rgyun gtan nas ma rnyed/
'dus pa skor bzhi las mkha' 'gro bka' 'dus brda yig phyag tu babs kyang gtan la 'bebs grub pa ma byung / rin chen gling pa'i ye shes kyi skus khong nyid kyi bla rdzogs thugs

gsum gyi snying po'i bcud dril gnang nas byin gyis brlabs pa ltar/ me phag zla ba bcu pa'i tshes nyer dgu la rdzogs pa chen po gcig chod kun grol gyi dbang lung khrid bcas
bka' drin tu stsal ba'i nub mo mnal lam du/ rgya gar yul yangs pa de'u 'bur mang po yod pa zhig tu phebs/ der mi chas dkar rta dkar la phreng bkal/ gyen 'greng sogs zhon
tshul mi 'dra bar byas pa shin tu mang po'i nang khye'u dar thod can shin tu mdzes pa mo skad can zhig byung nas/ sku zhabs nyid 'dir phebs pa la nged kyi pha ma gnyis dga'
tshor chen po byed/ gsol tshigs zhig zhu dgos zer 'dug pas rta 'di chibs nas gsol tshigs la 'byon par zhu zer/ rta mi dgos khyod rang khyer gsungs pas khos pho ba sga
gong du bkal te 'gro 'dug pa'i rjes la phebs pas pha waM zhig gi rtsar slebs/ der sgo zhig 'dug pa nas nang du phebs pas 'jag khyim lta bu'i nang mdo sbugs gnyis lta bu zhig
'dug pa'i sbugs su bzhugs/ bgres po bgres mo dar dkar thod dang gos can gzi brjid chen po can gnyis 'dug pas yungs ma btsos pa lta bu zhig drangs pa shar 'dug /mi sha
yin nam snyam pa'i 'phrig pa skyes pas thugs dogs gnang mi dgos/ bzhes pa zhu zer/ khyed gnyis su yin gsungs pas nged gnyis dus rtag tu 'dir sdod mkhan yin/ /pha waM rus
sbal nag po zer ba'ang 'di gar yod zer/ khyed gnyis la ming ci yin gsungs pas/ nged gnyis ming mang yang skabs rer pha la legs ldan nag po zer/ ma la e ka dzA Ti zer/ bu
'di la dpal mgon ma ning zer ba yin/ bod nas sngar rin chen gling pa 'dir byung / rdzogs chen chos gtod dgos zer/ nged kyi snying

nor yin pas shin tu phangs kyang kho la o rgyan padmas gnang ba red pas mi gtad ka med byung / chos de sngar dus dang po byung / de rjes rgyun ma chad tsam yod pa la phyis
su chad song bas nged tsho ma dga'/ da res khyed nas spel ba la nged rnams shin tu dga' bas phrin las sgrub zer ba byung gsungs/ yang phyag mjal mang po 'ong ba'i skabs shig
/sngar grub chen thang stong rgyal pos mnga' ris dbus gtsang mdo khams gsum du sku'i bkod pa gsum du bstan pa'i ya gyal/ mnga' ris stod gu ge rong du byung ba'i grub
mchog tshul khrims bzang po zhes dgung lo brgya dang sum cu bzhugs kyang sku la bgres rgud kyi skyon med cing gzhon nu'i tshul du bzhugs nas mthar 'od kyi phung por dengs
pa de nyid bya bral gyi cha byad can mngon sum du byon nas/ khong nyid la 'phags pa thugs rje chen pos stsal ba'i yi ge drug pa'i gsol 'debs kyi sgom bzlas de dpe dang bcas
stsal nas gar song ma byung / sgrub thabs de nyid rig gtad bcas pas kyang 'gro ba mang po rjes su 'dzin par mdzad cing sgrub thabs 'di ni mchog dman kun la phan thogs
shing byin rlabs kyi babs chen po dang ldan pa yin pas yi drug grangs gsog mkhan rnams kyis kyang bzlas pa'i gzhi 'di tsam nyams su lon na byas la ma bsags pa'i las su mi
'gyur bar bde ba can bya ba'i ming snyan po der smon lam btab na'ang don dang ldan par snang ngo / /pad gling gter slob nyer gcig gi gras 'gro 'dul las 'phro gling pa'i
gter chos thugs chen don gsal sgron me 'di'i sgo nas gter ston nyid kyis bum sgrub lan grangs drug cu rtsa gnyis mdzad/ sras brgyud lnga'i bar du 'gro don shin tu rgyas
kyang deng sang dbang lung gi

rgyun mi bzhugs pa la/ gter ston nyid kyis nye brgyud byin rlabs rjes gnang stsal ba ltar/ chu lug zla ba dang po'i tshes nang 'di'i dbang bskur rnams gnang ba'i nub mor/ bud
med nang gos steng stod g.yogs dmar po lhub gyon/ skra rgyab tu bsdams pa zhig gis shel dmar lta bu'i gwa'u zhig khyer nas/ 'di nang bram ze skye bdun sha ril stong phrag
gsum yod pa sngar las 'phro gling pa la phul ba khong 'gro don che bas da gcig las lhag mi 'dug /'di da res las 'phro gling pas khyed la phul shog gsungs pa yin zer ga'u
dbu thog tu bzhag nas par pir mang po brjod nas byin rlabs 'dra ba zhig byas/ de nas bram ze su red dris pas zla ba bzang po red zer/ 'o na zla bzang sprul sku zer ba
de'i skye ba yin nam dris pas de'i 'od zer phog pa tsam byas na chog rgyu red/ ril bu 'di shin tu rtsa ba che bas bca' ga yag po dgos zer bzhugs sa'i nye logs kyi rten sgam
zhig tu bcug song ba/ phyis ril bu dngos su yod 'dug pa la gta' spel yang mdzad/ mkha' 'gro ma de padma'i drwa ba can red gsungs/ me yos zla ba bcu gcig pa'i tshes drug
nub mnal lam du rin po che nyid kyis rta zhig chibs/ grwa pa rkang thang bzhi tsam bcas zab bu lung mjal du phebs kyin 'dug pa/ gnas mdar sngags pa zhig gis khyim du gdan
drangs/ dbang dang byin rlabs zhus/ bsnyen bkur bstabs/ des mtshon lam du gar phebs pa yin zhu mkhan thams cad la/ zab bu lung gter lung mjal du 'gro ba yin kho na gsungs
kyin 'dug /lam du char pa 'ga' zhig babs pa/ grwa pa rnams nas de ring sdug gnam 'dis ga 'drar byed pa yin na zer ba la/ dga' mo yong 'gro gsungs kyin

phebs/ phyi dro lung pa'i rked tsam sleb pa chu phar ka der 'brog dud phyug po zhig 'dug pa/ che chung med pa thams cad chu tshur kar brgyugs nas byin rlabs zhus/ da ci tsam
'gro dgos dris pa da dung lam phyed las ma slebs tshul bshad/ do dgong bzhugs gnas gar 'ben dris par 'di yan chad char skyibs sogs stabs bde med tshul lab pa grwa pa rnams
nas/ 'o na do dgong khyer rang tshang la gnas tshang i g.yar byas song ba/ nangs snga bar pheb rgyu yin tshe g.yar rgyu yod zer/ de ka yin tshul gyis chu phar kar phyin
par dud tshang des ltag sbra chung logs dang sa thams cad stan dkar gyis g.yogs pa zhig nang bzhag /gsol thug sogs bskyal/ sang nyi shar la bla ma mnga' bdag pa phebs
rgyu yin/ de pa gtsang sbra shin tu che ba yin pas/ nyid dpon slob nas pho gtor sogs 'bag 'bog mi mdzad par zhu 'dug /de nub thugs dam 'dra mdzad kyin bzhugs/ nangs nam langs
pa dang tsha ba bzhes nas chibs btegs te lung pa'i phu la phebs te 'grul ba 'dras lam ngo sprad cing / zab lung bde gshegs 'dus pa'i pho brang du pheb pa dang / pha
wang zhig gi skyibs su rnal 'byor pa thor tshugs chung ngu yod pa/ rab byung chas/ sku bong mi che mi chung / sku sha ran pa/ zhal rgyan cung zad yod pa zhig char yibs lta
bus bzhugs 'dug pa bzhengs nas/ khong 'phreng mgo gter ston shes rab 'od zer yin/ khyed phebs pa rten 'brel shin tu bzang bas da lta gter 'don par 'gro gsungs/ dgyes bzhin
phebs pas pha wang zhig nas shog dril zhig phyung / de ma thag bdag gu Na sa mu dra da lta'i byad dbyibs ci lta bar gnas 'gyur nas/

shog ser 'di'i chos bdag khyed rang yin pas da lta rang du lung bya zhes shog ser tshar gcig dag par bklags song ba grol thig gi chos sde shes rab blo 'phel mi brjed gzungs
thob der snang gsungs/ rje nyid 'jam dbyangs mkhyen brtse'i dbang phyug yin pa'i thugs shes gsal yod 'dug /yang rab yid me 'brug zla ba gsum pa'i tshes nyer gcig nyin phran
rje'i spyan sngar phyin pa'i snga nub tshes nyi shu'i tho rangs 'od gsal du/ bud med gos sngon gyon pa zhig gis da 'gro gsungs pa'i rjes la pheb pa'i lam du grog rong
zhig 'dug pa la bud med de 'phur song ba'i rjes la/ rje nyid kyang 'phur nas phebs pas chos dbang dag snang sogs dang phyogs mtshungs kyi lam zhor rgya bod bal po'i yul
khams ra ri tsam shar ba'i mthar ri bo smug pas rtse btums pa zhig mthong ba je nyer song ba dang ri ngos de mchod rten rnam pa je gsal song / khad nyer phebs pas ri sngon
rgyab gnyis su yod pa'i mdun ma de phyi mchod rten dbyibs shin tu gsal ba'i ri bo/ /seng khri'i phyogs bzhir sgo 'dug pas phyogs bzhi kar phebs kyang sgo rnams bcad pas
nang du ma brtol/ ri de'i rgyu mtshan sogs bud med de la dris pas/ 'di shAnta pu ri'i grong khyer yin zer/ der phreng mgo gter chen shes rab 'od zer gar bzhugs/ kho bo mjal
du 'gro dgos gsungs pas/ 'dir dpa' bo thod pa'i dum bu rtsal zer/ khong deng sang bod du bzhugs yod/ 'dir sku gdung la mchod pa rtag tu 'bul ba'i lha dang mkha' 'gro
sogs 'dus pa yin zer/ sgo'i bu ga sgo zhig nas gsan pas phe hrang gi 'phrul 'khor lta bu'i rol mo'i sgra snyan la yid 'phrog pa bsam gyis mi khyab pa'i gdangs/ rgyud kyi
tshigs su bcad pa ngo mtshar ba sgrogs pa zhig

gsan pa mchod 'bul gyi rol mo'i sgra yin zer/ bod du phebs dus dpa' bo thod pa'i dum bu dngos ji ltar 'gyur dris pas/ ting nge 'dzin la mnyam par bzhag pa lta bus gsung mi
smra ba zhig tu 'gyur/ bod nas slar phebs pa dang gsung gis chos ston pa zhig tu 'gyur ba'i khyad par yod zer/ de nas rgyab ngos ri gnyis pa de smug po zhig la de nas thag
ring du song 'dug pa zangs mdog dpal ri yin zer bas de'i rtse mor 'phur nas phebs pas/ padma 'od kyi gzhal yas yin nam snyam pa ha cang bkod pa'i khyad par mtshar du med
pa'i pho brang sum thog zhig gi 'og khang du phyin pas gu ru za hor ma la mtshan brgyad kyis bskor ba/ de'i bar khang du phebs pas spyan ras gzigs rgyal ba rgya mtsho la
nye sras brgyad kyis bskor ba/ de gnyis ka sku brnyan gyi rnam par mjal/ steng khang du phebs pas 'od sngon po'i rang bzhin du gzigs nas dag snang las sad gsungs/ 'di dag
gi rgyu mtshan la sogs pa las 'phrang 'go gter ston shes rab 'od zer gyi gter chos kyang nye brgyud byed chog pa yin gsungs/ de las gzhan pa phyis kyi gter ston 'ja' tshon
snying po'i ye shes kyi sku dngos dang snga rjes mjal nas gter chos nye brgyud kyi byin rlabs gsan pa dang / stag sham bsam gtan gling pa/ klong gsal snying po sogs
kyi yang gter dang nye brgyud bzhugs tshugs kyang so so'i brgyud 'dzin rnams la bka' stsal gnang bar thos so/ /bzhi pa zab mo dgongs pa'i gter ni/ sku chung ngu'i dus nas
sngon gnas rjes su dran pa dang tshigs bcad sgrub thabs mang po thol byung thogs med du 'byung ba zhig bzhugs yod 'dug kyang de 'dra'i rigs gal chung btang

snyoms kho nas dmigs med du rgyas btab/ dgung lo nyer dgur son pa'i sa sprel lor bod yul dbus su phebs pa'i byang lam dge rgyal phyogs su khrums zla'i tshes bcur khel bas bla
ma gsang 'dus tshogs mchod mdzad pas thugs nyams 'bar/ phyi rol tu phebs skabs brag phug kha lho nub tu blta ba yid du 'ong ba zhig 'dug pa'i nang du phebs pas thugs spro
bar byung nas bla ma'i rnal 'byor zh-ig mdzad pa'i mthar cung zad mnal du song ba la sgra chen po zhig grags pas sad pa na/ mdun gyi nam mkhar gu ru za hor ma'i chas
can gtso 'khor gsum mngon sum byon nas brda'i byin rlabs stsal te nyid la thim pa'i rjes thog tu mtsho skyes snying thig gi rtsa ba'i chos skor thugs la lam mer gsal bas
de nyid du las byang rdzogs par gtan la phab/ de nas tha skar zla ba'i tshes bco lngar bsam yas su phebs te rdzongs su bzhugs pa'i nyang gter gu ru mtsho skyes rdo rje'i
mdun mchod pa rgyas par phul te snga ma'i las byang btang ba'i tshe sku brnyan de mtsho skyes rdo rje dngos su gyur nas dbang dang gdams pa stsal te nyid la thim pa'i gzigs
snang shar/ yan lag chos skor rnams kyang dgongs pa'i klong du gsal yang ring zhig gsang rgyas btab/ dgung grangs so bdun me 'brug rgyal zla'i yar tshes la gter chen mchog
gyur gling pas rje nyid la bzhugs pa'i zab chos zhig gi smin grol stsol ba'i gsol ba nan du btab pa'i ngor rtsa dbang dang las byang gi bshad pa bcas gnang ba'i nub
mo gter chen mnal lam du/ gu ru rin po ches rgyal tshab tu mnga' gsol ba'i ltas khyad par can gzigs/ de'i byin rlabs kyis sna drangs te seng chen gnam brag gi gter kha rnams
kyang phyag tu son/

phyis su bsnyen sgrub mdzad pa'i mthar tshes bcu'i tshogs 'khor skabs thugs nyams 'ur te Da dril bar snang la bzhag pa nye gnas pas kyang mjal ba'i mngon rtags byung / 'di
la'ang bla ma mtsho skyes rdo rje/ yi dam yang dag dmar po/ mkha' 'gro mandA ra ba/ bka' srung dpal mgon ma ning gtso 'khor rnams kyi sgrub thabs rdzogs rim las tshogs dang
bcas pa bzhugs yod par snang rung / gtan la phab pa ni bla ma dang mkha' 'gro'i las byang dbang chog dang bcas pa tsam mo/ /dgung grangs so lnga bzhes pa shing stag rgyal
zla bar 'phags ma yid bzhin 'khor lo lugs 'ga' zhig gi rnal 'byor la rtse gcig tu bzhugs pa'i skabs kyi tho rangs 'od gsal dag pa'i snang char bcom ldan 'das ma yid bzhin
'khor lo yi ge bcu pa'i sgra gdangs can dngos su mjal/ mthar rang nyid la thim pa'i mod la rtog med 'od gsal chen por 'byams klas shing rdo rje gsum dang dbyer mi phyed
pa'i nges shes 'khrungs/ de las sad pa na mdun gyi nam mkha' rig 'dzin shrI siM ha/ bi ma la mi tra/ mtsho skyes rdo rje gsum gtso 'khor dgyes bzhin du bzhugs te brda
don ngo sprod kyi dbang skur stsal ba'i mthar 'od du zhu nas rje nyid la thim pas tha mal gyi rtog pa mtha' dag dbyings su thim/ rig rtsal ma 'gags pa'i 'char sgor 'phags
ma'i snying thig gi gdams skor yongs su rdzogs pa me long nang du gzugs brnyan 'char ba bzhin ma 'dres gcig char du gsal ba'i phyir nyin nas las byang tsam gtan la phabs
shing thugs nyams su bzhes pas bar chad kyi g.yul las rgyal/ khyad par bi ma las yang nas yang du byin rlabs stsal zhing bris zin la zhu dag gi tshul

yang mdzad/ de nas lo lngar gsang rgyas btab ste sa rta lor thog mar gter chen mchog gyur gling pa la smin byed stsal cing chos sgo phyes/ rim par rgyal dbang karma pa bcu
bzhi pa sogs lung zin rnams la gnang ste thams cad kyi sku tshe'i 'phrang bsal cing dge legs kyi rten 'byung yar zla ltar 'phel bar gyur/ 'di la rdzogs rim las tshogs sogs
zab rgyas bzhugs yod 'dug kyang rtsa ba'i phrin las/ dbang byin rlabs rjes gnang / yan lag gi skor las rig 'dzin rnam gsum gyi sgrub skor khyad par can/ tshe dpag med dkar
po dang / rnam rgyal ma'i sgrub thabs tsam 'bebs par mdzad 'dug go /dgung lo bco lnga pa rab yid shing pho rta lo ston zla 'bring po'i tshes bcu bzhi'i tho rangs khar
mnal lam du sa cha 'di yin ngo ma 'tshal ba'i khang bzang bkod legs pa'i nang du maNDal dmar zlum chen po zhig gi steng du sprin dkar shin tu mdzes pa'i dbus grub chen thang
stong rgyal po mkha' 'gro sde lnga dang bcas pa'i mdun du dbang rdzas rnams bkod pas dbang bskur cing gdams pa stsal/ mnal las sad pa na grub chen nyid mngon sum du
mjal ba'i zhal nas/ gzung ba'i yul la mi rtog cing / /'dzin bral rig pa rjen pa'i ngang / /spang blang bsal bzhag bral ba ni/ /sangs rgyas kun gyi gsang ba'o/ /zhes gdams
pa ngo sprod shlo ka gcig stsal nas nyid la thim pas smin grol gdams pa'i skor thugs la bkra gsal gyis 'char bas bco lnga'i nyin grub thob thugs thig gi las byang sogs gtan
la phab par mdzad/ slad nas kyang byin rlabs kyi ltas yang dang yang du byung ba dang / lta sgom spyod pa bogs 'don 'bras bu ste bka' babs lnga'i gdams

ngag ring brgyud bar ma chad pa gsan cing nye brgyud chu bo gcig 'dres su gyur pa nyid/ dgung grangs zhe bdun bzhes pa'i tshe gnas dus kyi rten 'brel phun sum tshogs pa la
brten nas 'chi med grub pa'i gnas mchog bkra shis zla gam dbang gi phug par bdag cag skal ldan mchog gi 'dus pa gsum la smin grol bdud rtsi thog mar stsal/ de nas rim par
snyan brgyud rdo rje'i tshig rkang / sgrub thabs snying po skor lnga/ khrag 'thung bde gshegs 'dus pa'i sgrub skor rnams kyang gtan la phab par mdzad/ 'di dag ni sgrub thabs
las tshogs phran tshegs tsam la dgongs gter gyi ming du btags pa dang mi 'dra brgyud lung man ngag gi don zab cing rgya che la tshig nyung zhing 'dril ba gang zag phal
pa'i blo yi spyod yul las 'das pa klong chen rab 'byams bzang po'i gsung dang rjes su mthun par snang ngo / /lnga pa de las 'phros pa rjes su dran pa'i gter ni/ gtso bor
lce btsun chen po'i snying thig ste de'i lo rgyus ni gong du song / lang gro dkon mchog 'byung gnas kyis lo chen bai ro tsa na'i tshe'i sgrub thabs zab mo zhus pa'i sngon
gnas rjes su dran te gtan la phab pa'i tshe sgrub bai ro'i thugs tig dang / lho brag mkhar chur dge slong nam mkha'i snying po la mkha' 'gro ma rnams kyis phul ba'i seng
gdong dkar mo'i bcud len rnams bzhugs par snang ba'i phyi ma'i rgyu mtshan gong smos rdo rje phreng ba gsan skabs nub drug pa'i dag snang du shar ba de nyid do/ /drug
pa dag snang gi skor ni/ dgung lo bco lnga pa shing pho rta lo rgyal zla ba'i nang / tshe sgrub zab mo'i bsnyen sgrub mdzad skabs tshes bcu'i tho rangs skabs bzlas thun
gyi dus su nam mkha' nas Da ma ru'i sgra dang dri bzang gi ngad pa 'thul ba'i rkyen

gyis sgrub rdzas kyi steng du 'od dmar po shin tu gsal ba zhig zhugs song ba'i klong nas 'chi med mandwa ra ba tshe yum tsaNDa lI'i rnam pas yab bka' tshe dpag med hrIHgcig
ma'i skor dang / tshe yum tsaNDa lI'i gdams ngag rjes su bstan pa dbang bskur bcas stsal ba'i mthar shis brjod skabs me tog dmar po'i char sil mar bsnyil ba'i thugs nyams
byung / phyir nang sgrub gzhi'i steng g.yar mo thang lta bu'i me tog dmar po kha shas dngos su snang / de 'phral las byang rtsa ba tsam gtan la phab ste nyams bzhes mdzad
nas gsang rgyas btab/ phyis dgung lo nga dgu rab tshes sa stag lo'i dbyar thog smin grol gyi gdams pa bka' drin tu stsal ba thob/ klong chen pa'i bla sgrub thig le'i rgya
can gyi don gong du song / lcags rta mgo zla ba'i tshes bco lngar dag pa'i snang bar padmas khebs pa'i zhing khams chen por phebs/ der gter chen mchog gyur gling pa nyid
byang chub sems dpa' padma'i myu gu zhes pa'i skur bzhugs par snang ba las/ de nyid kyi sgrub thabs dbang bskur bar do drug khrid bcas kyi gdams pa'i bdud rtsi gsan/
de rjes zla ba gcig tu gsang ba'i dam tshig gi rgyas btab/ rgyal zla ba'i tshes bcur tshogs kyi mchod pa dang rjes su 'brel bar gtan la phab par mdzad pa'i yi ge pa kho bos
zhus pa'i skabs de nyin sa gzhi'i khyon la drod glo bur du babs pas 'khyags pa rnams kyang zhu nas chu bo'i rgyun du 'gyur ba byung ngo / /spyir dag snang la rgyun chad
mi mnga' bas chos sgo mtha' yas pa mnga' ba gzhir bcas kyang sgrub thabs sogs gtan la phab pa ni de tsam las spyod yul du ma gyur to/ /bdun pa de mthun snyan brgyud ni/
dgung grangs zhe brgyad bzhes pa me yos zla ba gsum pa'i nang rdzong

shod bde gshegs 'dus pa'i pho brang du bzhugs pa'i nub gcig 'od gsal gyi snang char mchod rten bde byed brtsegs pa'i drung du phebs/ der bka' babs rig 'dzin brgyad po gu ru
mtshan brgyad kyi rnam pa dang / kun 'dus slob dpon padma thod phreng rnams phyogs mtshams dang dbus su bzhugs pa las rgyud sgyu 'phrul zhi khro/ sgrub chen bka' brgyad
kyi gzhung gdams ngag so sor gsan/ slob dpon chen pos lung a nu dang rdzogs chen a ti'i gdams pa rnams kyang stsal pa phyis bka' brgyad las 'jig rten las 'das pa lnga dang
/ ma mo rbod gtor rnams gtan la phab par mdzad/ de las gzhan pa'i snyan brgyud ji ltar bzhugs sogs ma 'tshal zhing snyan brgyud ces pa'i don ni gsung pa pos gsal bar gsungs
pa de nyid mi brjed pa'i gzungs kyis thugs su chud nas dbu zhabs ma rdzogs kyi bar du ma chad ma lhag par gtan la phab par snang ngo / /sa gter sogs re re la'ang lung
bstan/ kha byang babs tshul/ skul byang / dngos gter bzhes pa'i skabs dang / gter sgrub skabs kyi gzigs snang dang smin grol gsan pa'i tshul/ yun ring por gsang dam mthar
phyin par mdzad nas dus la bab nges pa'i tshe lung dang mthun par skal ldan rnams la spel ba'i tshul rgya cher bzhugs pa smos ci 'tshal yang rje nyid gsang ba srung ba
la thugs shin tu sgam pas su la'ang zur tsam gsung bar dka' zhing phyag tho sogs kyang mi snang bas kho bo la dgos pa'i dbang gis skabs su babs pa kha shas tsam bka' phebs
pa rnams snying la bcangs nas thor bkod pa rnams sgro skur med par bkod pa lags so/ /rdo rje theg pa'i gsang ba mtha' dag

gi snying po bde chen zab lam gyi bka' babs byung ba'i tshul yang / sa stag zla ba brgyad pa'i tshes nyer bzhi'i nub 'od gsal gyi snang char/ rje nyid sku sham rkyang pa tsam
bcas phyag tu 'khar ba rtse mo gsum la ku ba sogs btags pa zhig bsnams nas sa khad yangs pa zhig tu phebs pa/ der shing lo sngon po'i spyil bu zhig 'dug pa sgor phebs
pas/ steng me tog dmar po/ 'og gzhir me tog sna tshogs bkram zhing dri zhim khor yug tu khyab pa'i dbus su grub thob sku bong mi tshad las nyis 'gyur che zhing gzi brjid
can/ ag tshom brang la sleb pa/ dbu ma dar thod/ dar gyi stod g.yogs smad g.yogs can zhig bzhugs pa'i mdun du phebs pas/ khyed kyis nga ngo i shes gsungs/ mi shes lags zhus
pas/ nga ni gnas brtan thams cad kyi gtso bo/ khyed rang thams cad kyi brgyud pa la yod cing gsol ba 'debs yul sa ra ha zhes pa de yin gsungs/ sku chas sogs la brtags
na indra bhU ti min nam dgongs pa'i skabs yang gsungs pa/ ngas ni mi dung phyur zhig la bsnyen rdzogs pa bsgrubs pa yin/ khyed nas da snga bsnyen rdzogs su la ma bsgrubs
'dug pas da ste mi lnga bcu la bsnyen rdzogs bsgrub dgos pas/ nga yis khyed la dngos su bsnyen rdzogs bsgrub gsungs/ der las grwa mi su'ang mi 'dug pas ci 'dra mdzad rgyud
yin dgongs pas/ grogs dan 'di ltar byed gsungs nas lcags kyu'i phyag rgya dang lta stangs mdzad ma thag gnam sa g.yo ba lta bu'i rol mo'i sgra dang glog 'od 'khyugs pa'i
nang du mkha' 'gro sngo sangs rus rgyan can mdzes sdug ltar mi ngom pa zhig glog zhon pa ltar byas nas der byung ste 'khod/ de nas legs sbyar sha stag gis dbang

rgyas pa zhig gnang / rjes zlos rnams kyang legs sbyar mdzad/ bum dbang skabs phyag sbyi bor bzhag /gsang dbang yab yum snyoms 'jug mdzad pa'i byang sems ljags la tshegs med
slebs/ sher dbang mkha' 'gro de gtad/ bzhi pa tshig gi ngo sprod bcas bzhi kar nyams mi 'dra bar re re skyes/ bar mtshams re bzhag /mthar/ de rnams kyis dge bsnyen/ dge
tshul/ dge slong / gnas brtan rgan po'i go 'phang grub pa yin no/ /zhes bod skad gsungs mthar gzung 'dzin rtog pa thams cad 'gags/ sngags kyi nang / tsa turnanda/ zhes gsal
bar gsan/ gzhan rnams la bod skad dang ra 'phrod pa cher ma byung gsungs/ yang shing bya zla ba bcu gcig pa'i tshes bcu bzhi'i nub/ grub chen sa ra ha pa dang indra bhU
ti bar pa la rgyal po dza:zhes grags pa de sngar dus kyi gzigs snang dang phyogs mtshungs par mjal nas khyad par 'phags pa'i thabs lam bzhi tshan bzhi bcu pa zhig gsan
par snang ba gsar rnying gi thabs lam gyi rim pa thams cad phyogs gcig tu dril ba la/ sngar med pa'i zab gnad mang pos khyad par du byas pa'i gzhung ngo mtshar ba zhig bzhugs
yod par 'dug na'ang gtan la 'bebs pa ni lta ga la zhig /zur tsam smos pa'ang bka' rgya dam por snang mod/ dbang rnon chos spyan ldan pa'i rjes 'jug mchis na bka' babs
kun las kyang ngo mtshar ba'i gnas 'di la yid ches bskyed pa'i slad du bkod pa la bla ma dang mkha' 'gros bzod cing tshangs par stsal du gsol/ shrI shrI shrI swa sti bi
dza yantu/ bsam yas bder gshegs sras bcas ye shes yon tan phrin las ji snyed kun/ /dus mtha'i

bstan dang gdul bya'i don phyir snying stobs gong bur gcig dril nas/ /'gran zlas spangs pa'i skyes bu'i khyu mchog lha mi'i bla ma'i skur snang ba/ /mtshan tsam gyis kyang
nyes pa'i mun 'joms thar lam snang mdzad de la 'dud/ /mchog bstan nor 'dzin rtsod pa'i rgya mtshor bying bar phyogs pa'i tshe/ /mkhyen stobs rus sbal stobs kyis bla na btegs
pa'i phrin las la/ /phyogs bcu'i zhing bzhugs dbang stobs rtsal ldan dpa' chen sras dang bcas/ /'jig rten dbang po rnams kyang bsngags pa'i me tog char du bsnyil/ /snyigs
lnga'i rnyogs pas shin tu snyigs gyur dmu rgod 'gror/ /shas cher brtse bas bsam mi khyab pa'i ye shes kun/ /bshes gnyen tshul bzlums thabs mkhas mdzad pa rlabs po ches/
/srid mtshor bying rnams rnam grol skam sar dbugs dbyung mdzad/ /ji snyed shes bya rang spyi'i mtshan nyid gzigs/ /gnas lugs ji lta'i dgongs pa mngon tu gyur/ /chags
dang thogs pa'i dri ma'i gzeb las grol/ mkhyen pa'i ye shes rdo rje rnon por mtshungs/ /gser zhun lta bu'i lhag bsam g.yo med pas/ /ris med bstan dang mchog dman bar ma'i
'gror/ /phyogs suu ma lhungs phan bde'i snang bas skyong / /brtse ba'i thugs rje padma dkar 'dzin dngos/ /lhan skyes grub pa'i mthu stobs rtse brgya pas/ /bdud rigs kla
klo'i dpung tshogs zil gnon pa'i/ /rdo rje'i lung gis rab bsngags lha yi dbang / /nus pa'i rtsal 'chang dpal ldan gsang ba'i bdag /phyi ru brtan mkhas yongs rdzogs 'dul ba
'dzin/ /nang du byang chub mchog spyod rgyal ba'i sras/ /gsang ba dkyil 'khor dbang phyug rdo rje 'chang / /don dam srid zhig kun

la khyab pa'i bdag /snang ba'i mu khyud rgyu skar bye ba snyed/ /kun gsal ngogs su shar la chos mtshungs kyang / /sgrol byed phreng ba ji tsam 'tshogs na yang / /nyi ma'i dkyil
'khor 'gran zlas dben pa bzhin/ /'dzin ma'i gzhi la dngos sbas tshul 'chang ba'i/ /yon tan 'od 'bar 'dren mchog ji snyed pas/ /mdo sngags nyi ma'i gnyen gyur gnyis pa
'di'i/ /rnam thar phyogs re'i char yang 'gran mi bzod/ /des na sras bcas rgyal ba'i rdo rje'i ljags/ /mgrin gcig brkyangs nas bsngags kyang mi dpog pa'i/ /dam pa'i ngang
tshul yid bzhin nor bu'i gter/ /bgrang ba'i ngal ba byis pa blun po'i mtshangs/ /nam mkha'i mtha' dang rgya mtsho'i gtir zab ltar/ /gzhal bar mi bzod zab cing rgya che
la/ /ngo mtshar rmad byung bla ma'i rnam par thar/ /shas tsam gleng ba'ang bsod nams skal ba sbom/ /stong khams ratna'i gram bur brdal 'dra ba'i/ /yon tan mdzod las sher
brtson sor mo'i rtses/ /cung zad thob pa dad blo'i gser bzang gi /skud par brgyus 'di skal ldan mgrin pa'i rgyan/ /mtshan tsam gyis kyang sangs rgyas mdzad pa sgrub/ /thos
dang dran pas rnam grol mchog sbyin pa/ /bden gsung tshad mas grub phyir phyogs mtshon tsam/ /brjod pa 'di yang don ldan 'bras bus lci/ /de phyir phul byung ngag tu ma
'khyog par/ /rang bzhin brjod par rang 'dod tshig sbyor gyi/ /dri mas ma reg sa bon tsam 'di las/ /tshig sbyor dpag bsam ljon bzang bskrun par gsol/ /de yis mos ldan dad
pa'i mig bye zhing / /des kyang skye dgu ngan 'gro'i g.yang las sgrol/ /rang gzhan thar pa'i grong du bder 'jug pa'i/ /don chen 'grub

'di thugs bskyed stobs su grub/ /spang rtogs mthar phyin rdzogs pa'i sangs rgyas dngos/ /mdo sngags chos sgo bsam yas 'byung ba'i gnas/ /dkyil 'khor rgya mtsho'i mnga' bdag
he ru ka /mnyam med dpal ldan bla mar slar yang 'dud/ /rdul snyed lus sprul de snyed bstod dbyangs sgrog /skyabs gnas gcig chog nyid du nges pa yi/ /mos pa'i blo yis zhabs
pad ze'u 'bru la/ /spyi bos gtugs te rtag tu phyag bgyi'o/ /rgyal bas rab bsngags bzang po spyod pa yi/ /mchod sprin bla bre bla na ma mchis pa/ /chos dbyings rgyas par
bres te gul phul bas/ /zag med dgongs pa mthar thug skong gyur cig /'khrul pa'i g.ya' dris chos khams gser bzang la/ /sgrib pa'i lhag ma dang bcas stobs bzhi'i chus/ /legs
par bkrus pas bdag gzhan 'gro kun rgyud/ /rnam dag tshangs pa'i bzhin ras gsal bar mdzod/ /srid rtsa zhi ba'i dbyings su gcod pa'i 'khrul/ /'jig rten 'jig rten 'das pa'i
legs spyad klung / /rnam thar rgya mtshor gcig tu bzlums pa la/ /yi rang padmo 'dzum pas mdzes par bgyi/ /gang 'dul chos sgras ma rig gnyid slong zhing / /khyad par gsang
chen rdo rje na da'i dbyangs/ /gdul bya'i rna bar rgyun mi 'chad 'babs pas/ /rtsol med gdod ma'i grub mtha' snyogs par gsol/ /de bzhin nyid dbyings skye 'gag gdod nas
bral/ /rgyal rnams kun rdzob bden par rton mi mdzad/ /'gro khams mdzad pa med phyir gshis kyi skur/ /rtag brtan g.yung drung chen por bzhugs gsol 'debs/ /zag bcas zag med
yongs grub rnam dkar tshogs/ /'gro kun srid mtsho bying las myur bton

nas/ /bla ma sangs rgyas nyid 'grub phyir bsngo ba/ /rgyas sras dpa' bo rnams kyi rjes su slob/ /'di bzung byang chub snying por mchis kyi bar/ /skye kun rje btsun bla mas
rjes bzung ste/ /'bral med spyi bo'i rgyan tu bzhugs nas kyang / /gsang ba gsum gyi byin rlabs rgyud la stsol/ /rtag tu mnyes pa'i bya ba mthar phyin sgrub/ /mi mnyes log
lta skad cig mi 'byung zhing / /gsung gi mdzod 'dzin thugs kyi dgongs bcud lon/ /rnam thar phrin las yongs rdzogs 'grub par shog /byin rlabs rdzogs ldan sprin chen 'khrigs
pa las/ /phan bde nor bu'i gru char rtag 'bebs pas/ /'di gtan 'dod rgu yid bzhin 'jo mdzad pa/ /khyab bdag bla ma'i shes pas skyong gyur cig /ces khams gsum 'gro ba'i
bla ma bka' drin mnyam med thams cad mkhyen gzigs 'jam dbyangs mkhyen brtse'i dbang po kun dga' bstan pa'i rgyal mtshan dpal bzang po'i rnam thar sa bon tsam du smos pa 'di
nyid/ rigs kyi dbon mkhyen dpyod phul byung dge blos rgyud phyug pa su bha ga badzra nas bkra shis pa'i lha reg /sa'i snying po srang 'khor gyi rten bcas bskul ba dang
/ rje nyid kyi thugs zin rim gro ba lnga rig smra ba'i dbang phyug 'jam dbyangs legs pa'i blo gros nas kyang gsung nan chen pos bskul ba ltar/ rje bla ma nyid kyi bka' drin
chen pos thun min tu bskyangs zhing ris med pa'i bstan pa la snying nas gus pa'i ku sA li blo gros mtha' yas pa'i sdes/ phyi nang gsang ba'i rnam thar gyi rtsa tshig
dang / phyi'i rnam thar rtsa tho rje rin po che nyid kyis dngos su stsal ba rnams gzhir byas/ gsan yig dang gshegs rjes dgongs rdzogs bsgrubs tshul

sogs kyi yi ge'i rigs mdor bsdus/ dag snang skor sogs zhal nas dngos su thos rim gyi zin bris btab pa rnams phyogs su bsdus te bgyis pa bgrang bya mtho zhing shes rig brtul
bas/ rjod byed kyi tshig tshogs la dpyod ldan dgyes pa'i rnam dpyod ma mchis kyang / brjod bya'i don la sgro skur gyi mtha' dang bral zhing nor 'khrul gyi rnyogs pa ma mchis
pas/ rje'i bka' slob mkhas grub rnams kyis 'di la brten nas tshigs sbyor phun sum tshogs pas gsal la rgyas par spro ba gsol ba 'debs pa lags/ 'di'ang rang lo gya gcig
tu son pa chu sprul nag pa zla bar rtsA 'dra rin chen brag gi sgrub gnas kun bzang bde chen 'od gsal gling du bkod pa'i yi ge'i ris su spel ba po gnas lnga rig pa'i blo
gros can dge ba'i bshes gnyen karma bkra shis chos 'phel gyis bgyis pa ste/ gsang ba bsgrags pa sogs nongs pa gang mchis bla ma mkha' 'gro srung ma dang bcas pa'i spyan
sngar bshags shing / dge bas mtha' yas pa'i sems can thams cad dpal ldan bla ma thams cad mkhyen pa'i go 'phang myur du thob pa'i rgyur gyur cig /sarba thA manggal ka lyA
Ni bha wantu// // ! oM swa sti/ rgyal ba'i bstan pa dus mthar bsring pa la/ /smon lam thugs dam dus kyis sad pa las/ /phyogs dang ris med phan bde'i mchog sbyin pa/ /rje
btsun bla ma snying rje'i gter la 'dud/ /gang gi rnam thar ji bzhin 'chad pa'i bdag /ngag gi dbang phyug chen po nyid 'os phyir/ /yon tan rgya mtsho'i gter kha phye ba yi/
/gtam gyi bdud rtsi skal bzang yid kyi gsos/ /tshul 'dir shes nas dad pa'i skye bo la/ /rnam grol sgo chen dbye slad spar gyi 'phrul/ /

gtong ba'i bkraX shisaX tshe rabs kun 'phel bas/ /sde bzhis dge byas rgyal khab chen por bskrun/ /bla ma'i yon tan sgrogs pa'i bsod nams la/ /rlabs chen dge ba cis kyang mi
bskrun pa'i/ /dpal des dad can sbyin pa'i bdag po gtsos/ /'brel bcas nges par legs pas 'tsho gyur cig /thugs rje'i mkha' nas byin rlabs nyi ma'i 'od/ /skal ldan dad pa'i
pad rdzing la zhugs te/ /legs lam spyod pas dus kyi dga' ston dang / /lhan cig bstan 'gro'i phun tshogs rgyas gyur cig /ces rje btsun bla ma de nyid la kha tsam ma yin pa'i
dad gus dang ldan pa sde dge gnyer chen bkra shis tshe 'phel nas yon sbyar zhing rje nyid kyi dbon su bha ga'i mthun rkyen las brten legs par grub pa'i tshe mchog tu
dga' zhing rjes su yi rangs pa'i blo gros las byung ba dge/

